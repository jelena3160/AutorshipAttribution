Rbr	Jezik	Autor	SR	Naslov	sr/sr	Tekst
1	sr	1	sr	Padajte braćo	sr	Padajte, braćo, plin'te u krvi! Ostav'te sela nek gori plam! Bacajte sami u oganj decu! Stresite s sebe ropstvo i sram! Ginite, braćo, junaci, ljudi! Za propast vašu svet će da zna... Nebo će plakat dugo i gorko, jer neće biti Srbina... Mi nesmo braća, mi Srbi nesmo! Ili vi neste Nemanjin soj? Ta da smo Srbi, ta da smo ljudi - ta da smo braća - oh, bože moj!... Ta zar bi tako s Avale plave gledali ledno u ognjen čas? Ta zar bi tako, oh, braćo draga, ta zar bi tako prezreli vas?... Prezrite bratstva pokor i kletvu, što nebo dade, pogaz'te vi! Ta nije l' grešno, nije li grozno: krv dece vaše gledamo mi!... A gde je pomoć il' suza bratska? Il' "Juriš, rode, za brata svog!"?... U veljoj bedi, smrti i krvi, danas vas, same, ostavlja bog!... Al' opet, grešan, grešno sam prevo ranjeno srce naroda mog! Ta Srbin kipi, kipi i čeka - al' ne da đavo... il' ne da bog!
2	sr	1	sr	Gospođici L	sr	Mudraci su prinosili dara: Smirnu, zlato, caru judejskome; I ja darak caru nosim svome: Evo primi — pesmu iz nedara! Kod tebe se meni raj otvara, ti si, jedna, draga srcu mome pa nek sudba gromke prska grome, neka oblak moje nebo šara: Ti s' osmehneš — meni sunce sine; ti prozboriš — svete su istine; Ti gde stojiš — Bog je sa visine! Pa našto mi strah srcu da svojim, zašto da se preke zgode bojim, kad, spram tebe, pored Boga stojim?
3	sr	1	sr	Gospođici u spomen	sr	Mnogi me je dosad zapitkiv’o: sa čega sam srca obolela? Sad nek znade moja družba cela: rana j’ ljubav, što sam od njih skriv’o. Tebe ljubim, čelo ponošljivo, ti si rane srcu mi nanela. Pa što si se od mene ponela? Što li gromom biješ srce živo? Grom je riječ, kojom zboriš, hola, da me nećeš nikada ljubiti, k’o Gromovnik sa svoga prestola. Verujem ti kao tvorcu svome; veruj i ti — da ću te ljubiti, kapi dok je srcu bolanome
4	sr	1	sr	Ja sam stena	sr	Ja sam stena, o koju se zloba mori, svetska čuda i pokori. Mnogi težak oblak, jeka, krš gromova, oganj, kletva i sto čuda neba, zemlje, razbilo se o meneka... Usamljena na sredini morske pene, cepam munje i gromove; a talase rikajuće sa hrapavim kamom grudi u kapljice sitne mrvim. U noćima smrti strasne na rame mi ptice sleću i zloslutnim grakću glasom: pakost, zlobu i nesreću - što zlokobih dva'est osam stojim leta, prezirući, smejući se pakostima bezbožnika; Hladna, nema za radosti i za zlosti, nepomična, neosetna, u kojojzi otrov-srce, umorena ljuta zmija, na uzglavku - večnom mraku - na kamenu od uvreda, razmrskana, ćuti, spava... Ja sam stena... al' krvava!... Ispirana gnevom, jedom, zaljuljana mukom, bedom!... Smrt mi grozna, nemilosna, sa pesnicom koštunjavom, zlokobnicom oka svoga, umiruća časom preti... Čekaj, sele! Još ne želim ja umreti! Dok se zemlja ne zatrese, burno more ne zajoše, ne pocrni sjaj zvezdani, i meseca svetlost bleda ne zavije u oblaku božje pravde i istine, sjajne zore i večeri zrak crveni ne proturi u krvave ljute zmije, kojima će duh večiti po jauku, bolu, pisci, nesrećnoga šibat sveta - donde - donde!... Uvređeno srce moje, u večitom bolu, gnevu, smeha se je zaželelo... - Ha! Il' možda, neće doći strašnog suda glas užasni? Možda nikad neće moći gorkoj muci i jauku nasmejat se srce moje?... Idi!... Idi!... Ne diraj me mraznom rukom, da preživim večnost tužnu na vrletnom mome visu, gde me čuda i otrovi zlobnog sveta uzvisiše - al' otklen ću sam, po volji, stojat... pasti... ili večno zla i podlost prezirati lednim okom gorskog lava... Ja sam stena, al' krvava!...
5	sr	1	sr	Kroz ponoć nemu	sr	Kroz ponoć nemu i gusto granje vidi se zvezda tiho treptanje, čuje se srca silno kucanje; - O, lakše samo kroz gusto granje! Tu blizu potok daljinu para, tu se na cveću cveće odmara, tu mene čeka ašikovanje; - O, lakše samo kroz gusto granje! Pašću, umreću, duša mi gore, rastopiće me do bele zore, k'o grudu snega vrelo sunčanje; - O, lakše, lakše kroz gusto granje!
6	sr	1	sr	Mila	sr	„Vina, Milo!“ — orilo se, dok je Mila ovde bila. Sad se mila izgubila: Tuđe ruke vino nose. Ana toči, Ana služi, al' za Milom srce tuži. Nema nama Mile više! Ono malo veselosti, što imaše dobri gosti, to kod Mile ostaviše. Ana toči, Ana služi, sl' za Milom srce tuži. Iz Milinih ruku mali', ma se rast'o bela sveta mesto čaše od bermeta, otrova bi progutali. Ana toči, Ana služi, al' za Milom srce tuži. Ko da igra? Ko da peva? Ko da žedni? Ko da pije? Ko li brigu da razbije? Nesta Mile, nesta ćeva! Ana toči, Ana služi, al' za Milom srce tuži.
7	sr	1	sr	Kroz ponoć nemu	sr	Jeste li mi rod, siročići mali? Il’ su i vas, možda, jadi otrovali? Ili vas je, slabe, progonio svet — pa dođoste samo da, kad ljude znamo, da se i mi malo bolje upoznamo, u dvopevu tužnom pevajući set?... Mi smo male, al’ smo znale da nas neće niko hteti, niko smeti tako voleti, kao ti — ćiju ći! Moje tice lepe, jedini drugari, u novome stanu poznanici stari, srce vam je dobro, pesma vam je med; Ali moje srce, ali moje grudi ledenom su zlobom razbijali ljudi, pa se, mesto srca, uhvatio led. S belom bulom, sa zumbulom, šaren-rajem, rajskim majem, cvećem, mirom, sa lepirom, letimo ti mi srca topiti — ćiju ći! Moje tice male, jadni sirotani! Prošli su me davno moji lepi dani — uvelo je cveće, odbeg'o me maj; A na duši osta, kô skrhana biljka, il’ kô tužan miris uvelog bosiljka, jedna teška rana, težak uzdisaj.
8	sr	1	sr	Otadžbina	sr	I ovaj kamen zemlje Srbije, što preteć suncu dere kroz oblak, sumornog čela mračnim borama, o vekovečnosti priča dalekoj, pokazujući nemom mimikom obraza svoga brazde duboke. Vekova tavnih to su tragovi, te crne bore, mračne pećine; A kamen ovaj, kô piramida što se iz praha diže u nebo, kostiju kršnih to je gomila što su u borbi protiv dušmana dedovi tvoji voljno slagali, lepeći krvlju srca rođenog mišica svojih kosti slomljene, — da unucima spreme busiju, oklen će nekad smelo preziruć dušmana čekat čete grabljive. I samo dotle, do tog kamena, do tog bedema, nogom ćeš stupit možda, poganom. Drzneš li dalje? . . . Čućeš gromove kako tišinu zemlje slobodne sa grmljavinom strašnom kidaju; Razumećeš ih srcem strašljivim šta ti sa smelim glasom govore, pa ćeš o stenja tvrdom kamenu brijane glave teme ćelavo u zanosnome strahu lupati . . . Al' jedan izraz, jednu misao, čućeš u borbe strašnoj lomljavi: "Otadžbina je ovo Srbina!" . . .
9	sr	2	sr	Elegija	sr	Zašto se meni javljaš tajno kada mi duša tiho sniva? I zašto tvoje oko sjajno golemu tugu i jad skriva? Zašto me kroz noć staneš zvati, i šta ti jadno srce ište? Ta ja ti nemam ništa dati, o, ja sam pusto pepelište. Sve što sam imo ja sam dao, nevjero hladna ljubavi moje, - Sve što sam svojim blagom zvao: mladost i oganj duše svoje. Pa zašto meni stupaš snova, šta tražiš ovdje u mrtvaca? Hladna je, hladna ruka ova što nekad na te ruže baca. Pusti me! Pusti i ne mori! nek sam ovako trajem dane, sve dok mi srce ne izgori, sve dok mi duša ne izda'ne.
10	sr	2	sr	Emina	sr	Sinoć, kad se vratih iz topla hamama, prođoh pokraj bašte staroga imama; Kad tamo, u bašti, u hladu jasmina, s ibrikom u ruci stajaše Emina. Ja kakva je, pusta! Tako mi imana, stid je ne bi bilo da je kod sultana! Pa još kad se šeće i plećima kreće... - Ni hodžin mi zapis više pomoć neće!... Ja joj nazvah selam. Al' moga mi dina, ne šće ni da čuje lijepa Emina, no u srebren ibrik zahitila vode pa po bašti đule zalivati ode; S grana vjetar duhnu pa niz pleći puste rasplete joj one pletenice guste, zamirisa kosa ko zumbuli plavi, a meni se krenu bururet u glavi! Malo ne posrnuh, mojega mi dina, no meni ne dođe lijepa Emina. Samo me je jednom pogledala mrko, niti haje, alčak, što za njome crko'!...
11	sr	2	sr	Jedna suza	sr	Ponoć je. Ležim, a sve mislim na te - u tvojoj bašti ja te vidjeh juče, gdje bereš krupne raspukle granate. Mila kô zlatno nebo pošlje tuče, u tihu hladu stare kruške one, sjede ti djeca i zadaću uče. Nad šedrvanom leptiri se gone i sjajne kapi, sa bezbroj rubina, rasipaju se, dok polako tone Jesenje sunce... I kô sa visina olovni oblak, po duši mi pade najcrnji pokrov bola i gorčina. I kobna misô moriti me stade: što moja nisi, i što smiraj dana ne nosi meni zvijezde, no jade? Što moje bašte ostaše bez grana i slatka ploda, što rađa i zrije na vatri srca?... Gdje su jorgovana vijenci plavi?... Gdi je kletva, gdi je?... Vaj, vjetar huji... a ja mislim na te, i sve te gledam, kroz suzu što lije, gdje bereš slatke, raspukle granate.
12	sr	2	sr	Jela	sr	Ko poškropi tvoje kose, Jelo, ko orosi tvoje lice b'jelo? "Jutros stajah ispod jorgovana, pa me rosa pokapa sa grana". Pravo kaži, a ne laži nani, gdje su, šćeri, sa grla đerdani? "Što bih ti se, majko, krivo klela? Jutros sam se na jorgovan pela. Za đerdan mi zape rosna grana, pa se prosu ispod jorgovana". Moja šćeri, moja tugo, jao, a ko ti je njedra raskopčao? "Rano zorom, ne karaj me, mati, ja u baštu odoh ruže brati; sa sevlije plahi vjetar prhn'o pa mi, majko, sva njedra razgrn'o". Što su mutne tvoje oči tako? "Noćas nisam zaspala nikako, Negdje slavuj pjevaše sa grane pa ga slušah sve do zore rane". A zašto ti plam uz lice bije? Jao, šćeri da vrućica nije? "Nije majko! Ta što bih ti krila! Maloprije kod vatre sam bila. "Plaha vatra udari u lice, pa mi s toga gore jagodice". Hajd' na izvor, rashladi se, Jelo, umi lice i to grlo b'jelo. "Hoću majko!..." Curi srce bije, gust jorgovan mlado momče krije...
13	sr	2	sr	Mati, mati	sr	Mati, mati, mila mati, oh, da mi je samo znati moju ljubav iskazati prema tebi što mi sja! Vidjela bi da j' vrelija od sunašca štono sija, i od suze da j' čistija, od ljubice nježnija. Ali, opet, nije tako uzvišena, bujna, jaka, vrela, topla, silna, žarka, majko moja milena, kao što s' u tvojih grudi prema tvome sinku budi, bez prestanka gdje mu rudi sreće zora rumena. Pa šta ću ti, mila mati, za tu svetu ljubav dati? Kakvim će te darivati darom dobri sinak tvoj? Kako tebi da isplati - oh, da mu je samo znati! - Mila moja, dobra mati, oko njega truda znoj? Oh, čujem ti riječi mile: "Nagrada mi sva je, sine: čini dobra i vrline, vjeran budi rodu tvom! Čuvaj jezik, vjeru svoju, za nju gini i u boju - nek guslari slijepi poju o tvom djelu junačkom!" Pa ja ti se kunem, mati, da ću ime čuvat znati; Kunem ti se nebom, mati, i svom mukom roda mog: Do posljednjeg dana, trena da ću kao kruta stijena stati čela uzgorena na braniku doma svog.
14	sr	2	sr	Mi znamo sudbu	sr	Mi znamo sudbu i sve što nas čeka, no strah nam neće zalediti grudi! Volovi jaram trpe, a ne ljudi - Bog je slobodu dao za čovjeka. Snaga je naša planinska rijeka, nju neće nigda ustaviti niko! Narod je ovi umirati svikô - u svojoj smrti da nađe lijeka. Mi put svoj znamo, put bogočovjeka, i silni, kao planinska rijeka, svi ćemo poći preko oštra kama! Sve tako dalje, tamo do Golgote, i kad nam muške uzmete živote, grobovi naši boriće se s vama!
15	sr	2	sr	Ostajte ovdje	sr	Ostajte ovdje!...Sunce tuđeg neba, neće vas grijat kô što ovo grije; Grki su tamo zalogaji hljeba gdje svoga nema i gdje brata nije. Od svoje majke ko će naći bolju?! A majka vaša zemlja vam je ova; Bacite pogled po kršu i polju, svuda su groblja vaših pradjedova. Za ovu zemlju oni bjehu divi, uzori svijetli, što je branit znaše, u ovoj zemlji ostanite i vi, i za nju dajte vrelo krvi vaše. Kô pusta grana, kad jesenja krila trgnu joj lisje i pokose ledom, bez vas bi majka domovina bila; A majka plače za svojijem čedom. Ne dajte suzi da joj s oka leti, vrat'te se njojzi u naručju sveta; živite zato da možete mrijeti na njenom polju gdje vas slava sreta! Ovdje vas svako poznaje i voli, a tamo niko poznati vas neće; Bolji su svoji i krševi goli no cvijetna polja kud se tuđin kreće. Ovdje vam svako bratsku ruku steže - u tuđem svijetu za vas pelen cvjeta; Za ove krše sve vas, sve vas veže: Ime i jezik, bratstvo, i krv sveta, Ostajte ovdje!... Sunce tuđeg neba neće vas grijat kô što ovo grije - Grki su tamo zalogaji hljeba gdje svoga nema i gdje brata nije...
16	sr	2	sr	Veče na Školju	sr	Pučina plava spava, prohladni pada mrak. Vrh hridi crne trne zadnji rumeni zrak. I jeca zvono bono, po kršu dršće zvuk; S uzdahom tuge duge ubogi moli puk. Kleče mršave glave pred likom boga svog - Ištu. Al' tamo, samo ćuti raspeti bog. I san sve bliže stiže, prohladni pada mrak, vrh hridi crne trne zadnji rumeni zrak.
17	sr	3	sr	Devojka na studencu	sr	Kad sam sinoć ovde bila i vodice zaitila, dođe momče crna oka na konjiću laka skoka, pozdravi me, zborit ode: "Dajde, sele, malo vode!" Ove reči - slatke strele - minuše mi grudi bele - skoči' mlada, njemu stigo' digo' krčag, ruku digo' ruka drkta... krčag dole... ode na dve na tri pole. Još od njega leže crepi, ali de je onaj lepi? Kad bi sada opet došo, ma i ovaj drugi pošo!
18	sr	3	sr	Đački rastanak	sr	Nesi, breže, čudo ti za oko, ne dižeš se do neba visoko, nesi gora umilnoga latka, kad ko šeće da je šetnja slatka, ni se voda sa kamena sliva, kad ko legne da slađe počiva, a ko traži za veselje cveće — zaman traži, tu ga naći neće. Nekoliko ovde je drveta, al’ de rastu, to su mesta sveta, nji je tužno posadilo doba, svako s’ vije više jednog groba, po grobovi trava obilata, na dekome cveća umiljata, ko zna koga grob ovaj pokriva, možda cvetak tu kakav počiva, pa je cveće poitilo amo da se samcit bratac ne bi teškô, veće mirno u grobnici leškô. Spavaj, brate, tu sanak slađani, kiti, cveće, grob njemu lađani, ta sve mu je možda ovog sveta ugrabila ova raka kleta, ta od sviju njegovi milina sada njemu ostala jedina, sve nestalo, sve ga je izdalo, ti jedino verno mu ostalo, mlogo teo, mlogo započeo, čas umrli njega je pomeo, mesto danka spustila se tama, mesto slave tebe ima sama, ti si ponos, ti si cela dika, ti mu slava možda svekolika. A ti, brate, kroka veseloga, kad tud mineš, de seti se toga, pa uzdani, pa suzicu proli, cvet ne diraj, veće ajde doli, ne kidaj ga, tako t’ boga, brate, drugo cveće tamo cvati za te, ajd’ ti tamo, a ja ću onamo de bez cveća trava raste samo, bez drveta, bez ikakva žbuna — dva, tri kroka — eto mene tuna. Vedro nebo onde nada mnome, brdo travno ovde poda mnome, okoline oko mene mile, da ništa se neste promenile! Ja tu stojim, oko duše moje slatki časi umiljato s roje, oko plamti, srce jače bije koji časak da spomenem prije?! Kratko je doba, eto ide veče, zlaćano sunašce već zapadu teče, tavna će nojca skoro ovde biti, pa će mi drago sve tamom obviti. O stani, sunce, stani, ne zaodi, bela dana sobom ne odvodi, da pogledim sva mestanca redom još jedanput mlađanim pogledom, čase mloge deno svoji leta kâ u raju veselo prošeta. Oj Karlovci, mesto moje drago, kô detence došao sam amo, igra beše jedino mi blago, slatko zva ja med i smokvu samo. Dete malo — golušavo tiče, dođe tiče pa se tu naviče, ovde, ovde, de krioce malo prvi put je sretno ogledalo, iz početka od grane do grane, od drveta jednog do drugoga, dok je smelo setiti se strane, setiti se neba visokoga, dok je moglo krila svoja laka nebu dići tamo pod oblaka, pod nebo se digô tić i sada, al’ veseo nije kô nekada, gleda dole, reku, vrelo, luga, drva, žbune, gore i vrleti, pa mu s’ čine do toliko druga, do toliko uspomena sveti, s kima dane prelepo probavi, pa i sada mora da ostavi. Teško mu se, teško rastaviti, ali šta će kada mora biti, za nji srce njemu mlado tuče, ali nešto na daleko vuče, on ne može više odoleti, pa se vine i u svet poleti. Oj Karlovci, lepo l’ žive tude, al’ što mora biti neka bude, ta i mene nešto dalje vuče, evo pružam svoga raja ključe. Pa kada bi imô kaku želju, jednu b’ imô samo ali velju, kad bi tako smanjao se tudi da te mogu pritisnut na grudi, ta na grudi i na svoja usta, oh željice, ala si mi pusta! — Laka pesmo, odi u pomoć, jera ono već je blizu noć, de prigrli pesmo, moja snago, pa ižljubi sve milo i drago! Sunce jarko, ta koliko reda tako tebe ja sedati gleda, gleda tvoje goleme krasote pun radosti i velje milote, gleda tamo pa misli nazada, kako krasno bijaše nekada, oseti se srpske carevine, Srpske slave, srpske gospoštine, oseti se poslednjega doba, ta krasnoga na Kosovu groba. Zbogom, sunce, na zapadu jasno, al’ za goru zailaziš krasno, tako krasno i u take slave junačke su tada pale glave, ugledô se jedan na drugoga, popadao jedan kod drugoga, ta rad one krasne domovine ne žalio niko da pogine. Ti već zađe, nebo je crveno, kao da je krvlju obliveno, ao sunce, kao nebo ovo tako beše crveno Kosovo, od srbinjski teški palošina krv s’ otvori kâ morska pučina, divno li je tada Srbalj bio, divno l’ svaki glavu zamenio, divnu l’ krvcu zlotvorsku prolio, u njoj danak divno utopio. Oj sunašce žića mog ubavo! Kada zađeš, o zađi krvavo, sred kopalja, zveke i mačeva, zađ’ za goru dušmanski leševa, kô što onda tim junakom zađe — ta šta more jošte biti slađe! Sunce zađe, a spušta se tama, na nebu je večernjača sama, nebo vedro, a reka se čista tamo, amo u prugama blista, oj Dunavo, o ti reko silna, ala si umilna! Koliko sam puta preveseo sa drugovim’ u lađicu seo, zavatio veslom i desnicom, otisnuo s’ vodom i maticom, ni se bure ni gromovne buke poplašile pouzdane ruke, kad grom riknu, kada munja sevnu, tada mlađan ponajslađe pevnu, sever duva, vodom poljuljiva, voda burna u čun zapljuskiva, val za valom u časak nagrnu, lati čamac pa ga i prevrnu, sve u vodu — ao krasne muke! Ščekasmo se na noge i ruke, pa za časak eto braća luda dogrcaše do brega i pruda. mlogo li se tako kadikada u se glava pouzdala mlada, telo čilo, a umešna ruka, sretno sam se ja uvek izvukâ, ja sam tebi mlado telo predô kâno ocu svome što bi čedo, jer da tede, mogaše me jednom rukom svojom zadržati lednom, ta kad ono u Vodi neuka dovatila ta samrtna muka, kad se voda nada mnome sklopi, oj Dunavo, ti me ne utopi, ti me diže, privati obala, zato tebi do nebesa fala, reko onda pa ću i svakada, ali zbogom ostaj meni sada! Vinogradi, zbogom umiljati, zbogom, grožđe, neću te ja brati, ao berbo, tebe žalim kletu, ta šta lepše od tebe na svetu? Ko tebeka nikad ne video, šta je jošte sirotan video? Ao braco, amo u to doba dođi, vidi, čuj, pa ajd’ u groba. Zora zori, sve poustajalo, pa s’ uz brdo veselo nagnalo, svirac svira, puške popucuju, mome poju, momci podvikuju, jošte malo, eto vinograda, gledaj sada ubavoga rada: Beri, nosi, čas dole, čas gore, momci klikću, a pesme se ore, „Živo, živo!“ jedan drugog kori, živo s’ radi, al niko s’ ne mori, gledni samo posle uje svake, gledni, brate, one noge lake, ta tek što se svirac čuje, već u kolu s’ poskakuje, kolo, kolo, svirac svira, noga zemlju ne dodira, „Sitno, brate, ijujuju!“ Momci čili podvikuju: „Svirac svira, ne da mira, a još više devojčice, njine oči i nožice, dede, brate, ijujuj! De poskoči, ne luduj, ko bi jako momak bio Pa se ne bi pomamio! Ao sele bosonoga, zla ti maja dozlaboga, ne dala ti čarapica ni lagani papučica, da učiniš klepa-klapa — za tobome, dušo, skapa. Oho, sele, vita stasa, drž’ se braci oko pasa, kolovođa kolom vija, kolo leti, znoj probija, al’ u tvoji nedri tuce okle snega do dve grude? Čudo, sele, divno čudo, ala bi se mlađan grudô !“ Kolo, kolo, naša dika, puška puca: cika, cika! Pa sve tako pucaj, beri, pevaj, igraj do večeri, A kad sunce veće seda, besna momčad još se ne da, ide kući, podvikuje, puni puške, popucuje, svirac svira, moma poje: „Kolovođa, zlato moje!“ Pa u krčmu, te do zore, kolo igra, pesme s’ ore, a u zoru s’ zajuhuče, udri opet kâ i juče. Zbogom, pesme, zbogom, kolo, zbogom, momci, naokolo, zbogom, kito moma mladi, zbogom, grožđe, zbogom, vinogradi! Zbogom, gore, mesta moja slatka, puna lipa i debela latka, puna tica, puna jagodica, jagodica, prelepa đurđica; Zbogom, dole, zbogom mirisave pune one ljubice ubave; Zbogom i vi po njima izvori, velja slasti kada žeca mori; Zbogom ostaj, ubavo Belilo, ti mi beše uvek mesto milo, svud po tebi deklice, tanane, svaka od nji laka kâno lane, lica bela pa malo rumena, suknja borna divno pridevena, sunce sjaje sa nebesa zlatno, mome šeću pa mi bele platno, sunce sjaje, lice odsjajuje, suknja s’ digla, nona proviruje, ao lišce, ao nono bela, koga ne bi ti ovde zanela? Sunce jarko, jače sjati nagni, pa im lice, pa im none smagni. Sunce jarko zašlo već odavna, očo danak, došla nojca tavna, mome platno davno pokupile, pa s’ odavde mene izgubile, sve mi milo nojca rasplašila, što ne mogla, u tamu zavila, nigde traga od dana bijela, crna nojca sasvim preotela. Al’ opeta čini se meneka kao bela da zorica zori, tice poju, gore stoji jeka, a kraj mene potočić žubori; Ja se šetam, družina sa mnome, mi idemo Stražilovu tome, pod nogama ona rosna trava, a sa strane brda mirisava, a ovde se potok pošalio pa nam puta mladim preprečio, preko njega skačemo lagani, i evo nas na drugojzi strani, a odavde sve još ubavije: Kako samo dolina se vije, kako gora podigla se gusta, a po gori sve ta lipa pusta, lipa cveta, cvetići mirišu, a uz miris vetrići uzdišu, a uz vetrić kosi poklikuju, uz kosove braća podvikuju: „Ao danče, ala si mi beo! još bi dugo gledati te teo, al’ kad mi se veće smrći mora, nek se smrkne izmeđ ovi gora, tu nek mi se ladna kopa raka, tu će mene zemlja biti laka.“ Pa potrči bistrome izvoru, pa dovati tu lipovu koru, pa se napij vodice lađane, pa ubrzaj te noge lagane, udri gorom, po stenju se veri, pa jagode, pa cvetiće beri. Zbogom ostaj, krasno Stražilovo, mlogi te je u zvezdice kovô, mlogi reče: „Ao rajska sliko!“ Al ko ja te rad ne imô niko. danka bela nestalo već davna, sve pokrila ona nojca tavna, nebesa su svud zvezdica puna, al’ meseca jošte nema tuna; Docne danas on će obasjati, ja ne mogu na nj’ga tu čekati, srce mlado jošte jednom želi sa drugovi da se proveseli. Soba niska, a dosta i tesna, oko stola sedi raja besna, raduje se onom vinu lednu, pa svećicu zapalila jednu: Gori sveća kao da izdiše, al’ de raja da zapali više, kad vesela štono god imade, do parice sve za Vino dade? Amo vina i u toga ćupa, pa ondaka zapevajmo skupa, pa još pesmu deno Arapinu Marko vojske pobi polovinu, te zadobi tog krvavog dana sedamdeset oni teški rana, gleda care ove rane ljute, pa dukate povadio žute, pa govori: „Ko izleči Marka, evo njemu pljada dukata!“ Sinu dukat kâno sunce jarko, planu Marko, pa dukate vata: „Vina amo, krčmarice draga!“ pa zamalo od rana ni traga. Brže, braćo, čaše napunimo, napunimo onog vina žarka, kucnimo se pa onda papimo ta desnici Kraljevića Marka, što udari silnom Madžarinu, od bedra mu otrže mačinu, seva maču — Filip na dve pole — mač proleće, pa u kamen dole, puca kamen, vatra iza nj seva, Marko gleda, brk mu se osmeva, al’ da j’ kamen vincem potekao, bi tad Marko bogme zakliktao. Klikni, brate, kô što čini soko, ispi čašu da t’ zasuzi oko, oh tako se za Markom jaduje, takom suzom on se oplakuje. Umre Marko, njega nam nestade, ali ništa, bar vinca ostade, jer da j’ Marko još živeo duže, sve bi vince popio nam, druže. Ta znaće se Marko ubojica, ubojica, ljuta pijanica, dokle mači, dokle čaše zveče, dokle sunca, dokle vinca teče. Tambur, tambur, sitna tamburice, udri, pobro, u sićane žice, danas ima, a sutra nas nema, ajd’ u kolo, ko će tu da drema? On u sredi u tamburu bije, a kolo se oko njega vije, ao braco, ao tamburice, udri žešće u te sitne žice, sitne žice — sitniji koraci, nek se znade kad igraju đaci! Oj vi srpski vitezovi, vi zmajevi, sokolovi, ta ima vas na iljade, al’ brojiti nemam kade, ta kad bi vas sve brojio, kad bi jadan vinca pio! Oj Šubiću, Juraniću, turske glave beu trave, mači vaši britka kosa, krvca vaša beše rosa, rosa rosnu, javor s’ diže, pevac iza nj gusle zdelja, pa bugari što ste bili, što l’ desnicom počinili, dela vaša suncu ravna neće skriti nojca tavna. Noći, noći, tavna noći — ko bi Srbu u pomoći? Oj Čupiću, ljuta gujo, oj Ćurčijo, mrki vujo. Ao Luko, turska muko, ao Petre, plai vetre, što dovati tursko more pa o srpske razbi gore! Oj Pocerče, oj Milošu, naš sokole, slavo mila, al’ na slavu Turkom lošu, jer im slomi pusta krila, sruši Drini u dubinu onu strašnu orlušinu: Vi zvezdice našeg neba, što sijaste kô što treba, zvezde trepte, zvezde sjaju, ali danka još ne daju, Đorđe dođe, sunce granu, a Srbiji dan osvanu. Kolo, kolo naokolo, vilovito, plaovito, napleteno, navezeno, okićeno, začinjeno, brže, braćo, amo, amo da se skupa poigramo. Srbijanče, ognju živi, ko se tebe još ne divi! Rvaćane, ne od lane oduvek si ti bez mane! Oj Bosanče, stara slavo, tvrdo srce, tvrda glavo, tvrd si kao kremen kamen, de stanuje živi plamen! Ao Ero, tvrda vero, ko je tebe jošte terô? Ti si kano itra munja što nikada ne pokunja. Ao Sremče, gujo ljuta, svaki junak po sto puta! Crnogorče, care mali, ko te ovde još ne fali? Mačem biješ, mačem sečeš, mačem sebi blago tečeš, blago turska glava suva, kroz nju vetar gorski duva. Oj sokole dalmatinče, divna mora divni sinče! Oj ti krasni Dubrovčane, naš i danas beli dane, ta sa pesme iz starine pune slave i miline! Oj Slavonče tanani! Banaćane lagani! Oj Bačvani, zdravo, zdravo, ko j’ u pesmi veći đavo! I vi drugi duž Dunava, i vi drugi de je Drava, i svi drugi tamo, amo, amo da se poigramo! Vatite se kola toga, od višnjeg je ono Boga: Rukom drži bratac brata, blizu srca njega vata. Svirac svira, srce dira, ruka s’ diže na posao, da l’ će kome biti žao? Noga lupa, diže pra, naokolo svuda stra. Noga laka, srce zdravo, kolo leti, kolo đavo, poskočica đavolica, što je tela, to i smela, al’ je žeca odolela. Oj ti seko kâno mleko belolika, kâno vince rumenika, kâno paun ponosita, kâno jela, sele vita, amo brže pa natoči, da ti braca bolje skoči, amo, sele, a za Boga, vidiš e sam iznemogâ, tako, zlato, tako, tako, sad je kolo igrat lako, amo, čedo milooko, daj da t’ ljubne braca oko. Ona beži — za njom s’ vini, ljubni, brate, pipni, štini, taka igra, šala taka taman, brate, za junaka! Ajduk Veljko zna ljubiti, al’ i sabljom divno biti, ajduk Veljko ljuti vuja, turci stado jaganjaca, ajduk Veljko kâ oluja kad u jesen iz klanaca svati lišće to po gori, pa obori, krši granje, pa silena čupa rasta iz korena — seče Veljko i natiče, goni, stiže što izmiče, seče age posred pasa — „Ala, Ala!“ ode s glasa, lomi konje i junake, čini jade svakojake, kušlja tlači, sablja seva, klikće Veljko, Ture zeva, o tle čalma, o tle glava, al’ pod nebo srpska slava! Vedro nebo na visoko, ravno polje na široko, a na polju dva okola, sredom gledni sina gola, tatarin je — vatra živa — preti mačem pa doziva: „Oj Ugrine, kurvo, amo, amo da se ogledamo!“ Ugri glede svi u travu, jakšić gore diže glavu, vata štita gvozdena, vata mača plamena, lako vrda, maše lako, ali bije vrlo jako, sada zveknu, sada manu, sada sevnu, sada planu, dole pade Tatarin, pogubi ga Srbljanin! Plao kolo, teče znoj, de još malo, brate moj! Malo cupni, malo lupni da se trese ceo dom, okom sevni, grlom pevni, kao munja, kao grom — strele, koplja, bojni mači, junak bije, a konj tlači, zveka, jeka, vriska, piska, gorom, dolom, junak vrvi, gora, dola, sva u krvi. Sve od mora Jadranskoga i od grada tog Beloga, sve od onog Drenopolja što s’ oteže moru Crnu, sve to Dušan sebi zgrnu, To učini boža volja, Dušan, Dušan, bujna reka, Srbin junak pa do veka! Ao veka, mlada veka, sad na konju, sada peške, sad kod Jaše, sad kod seške, sad pri čaši, sad u kolu — gledaj, bože, braću golu! Goli braco, što si stao, valjda nesi već sustao, cupni, skoči, sitno kroči, Pa zavedi, pa provedi, opa cupa, pa na ćupa! Al’ ti s’, brate, svetle oči, ali ništa, samo toči, kaka čaša taka sreća, dajde onu, ta je veća, još i u tu vinca ledna, meni treba jošte jedna — braćo mila, zdravo, zdravo! Ja sam drugi kneže Pavô: Pavô beše soko sivi, čudio se svaki živi, e on ščepa Ture ustim’, a dva druga rukam’ pustim, pa zaigra po mrtvaci kao munja po oblaci; Ja u ruci jednoj čašu, a u drugoj — opet čašu, u ustima pesmicu, vama, braćo, zdravicu, po vinskima kapljicama igram vesô među vama, braćo mila, zdravo, zdravo! Vina dosta, to je pravo, i momicu belu, jedru, i plameni mač o bedru. ode kolo, ode cela lupa, vi stojite oko mene skupa, sve tu soko jedan do drugoga, samo nema međ vama jednoga, oči vam se grozni suza pune, one vele: Arsa nama trune, oh bez zbogom i bez oproštaja on se od nas siroma utaja, loša sreća nama ga otrže pa u crnu zemljicu ga vrže, i vernome ne ostavi drugu ništa drugo do na srcu tugu, tuga jadna samo muči grudi, al’ ne može mrtve da probudi. Zato, braćo, budimo veseli, blago onom kom se dan još beli! Grobnica je kućica opaka, zato mrtvim budi zemlja laka. Ao Simo, ču li, dragi Simo, zar sa suzam’ da se oprostimo? Ta zajedno dane smo proveli, pa bijasmo svakada veseli, istina je, grdne su nam brige zadavale te proklete knjige, al’ kad knjiga ponajviše tišta, latismo se krasna šurovišta, ili čamac lagani uzesmo pa s’ na dunav ladni navezosmo, svukosmo se pa za časak tili poskakasmo u vodicu čili, opružismo nogu i mišicu, presekosmo vodu i maticu, isplivasmo preko na obalu, pa začesmo onu divnu šalu, čas skakasmo skoka junačkoga, čas trčasmo što podnela noga, čas Dunavu do na dno ronismo i u šaci peska iznosismo. Igrasmo se tako bez prestanka, bez prestanka dok trajalo danka, pa kad beše sunce veće selo i dan lice posakrio belo, mi u čamac — pa sve pevajući otidosmo utruđeni kući. Divna truda, oh velike slasti! I spomen će njiov slatko pasti, kako sada tako i svakada, Simo, brate, zbogom ostaj sada! O Julije, ču li, dragi brate, kadikada ja s’ ražljuti na te, planu na te kâno oganj živi, a moj brate, za to me ne krivi; Ta i ono vedro nebo gore, tako uvek ostati ne more, i ono se za časak navuče, bura dune, gromovi zauče, da pomisliš svijet se raspade, al’ zamalo — pa svega nestade, grom umukne, nebo se razgali, pa se uci pređašnjojzi smeje, sunce grane, pa grejat navali, te još lepše nego pređe greje. Tako s’ moja mirila ljutina, i prva se vraćala tišina, začas ode cela luda vreva, brat na brata opet se osmeva, pa što bilo, to i bitisalo, ni na um nam više nije palo, obojica divno pomireni, latismo se gore i zeleni, pograbismo puške, te o ramo, pa se veri i tamo i amo; Bože mili, da l’ veće miline, da li ima što na svetu slađe neg sa puškom odat po planine, pa umoran sesti u zalađe, u zalađe kraj kakvoga vrela, tu otrti teški znoj sa čela, latiti se bele pogačice, prismočiti kake pečenice, povratiti srce gladno, trudno, vode ladne napojiti žudno; Vodu piješ, a vrelo žubori, a nad tobom lipa mirisava, a slavuji svud poju po gori, a kraj tebe cvetići i trava! Cveće ljupko mi smo mladi brali, pesme slavlja ubave slušali, cveće leži u artiji suvo, pesme slavlja vetar je oduvô, al’ mi ćemo kao što smo bili jedan drugom svagda biti mili. Glete, braćo, kroz prozora samo, kako mesec divno sjaje amo, amo sjaje, na nas pogleduje, poznanicim’ svojim se raduje, ajde’ mo nadvor, oh ajdemo tamo, jošte jednom da ga s’ nagledamo. Koliko smo sprama mesečine tako, braćo, mi stajali puta, sećali se prelepe starine, proklinjali sad vremena ljuta, pa se kleli noćom i tišinom, kleli, braćo, Bogom i istinom, udariti teškoj magluštini, magluštini, teškoj oblačini, udariti onoj strašnoj noći, ta ludilu i kletojzi zloći, pa probudit onu srpsku zoru zoru onu, onaj danak beli, u divnome tako razgovoru do po noći često smo proveli, onda domu svaki, i ja svome, još se moli Bogu istinome da što pređe ode noćna tama, da što pre se posastanem s vama, braćo mila, tako s’ moli tada, al’ bi teo ja drukčije sada, sada meni bilo bi milije da se danak ukaže docnije, da sa vama mogu duže biti, jer kad svane, moram odlaziti. Ali veće učestali petli, eto veće de se zora svetli, dan se beli na istoku sprema, mene stanka više ovde nema. odo, braćo, zbogom meni sada, zbogom, braćo, možda za svakada! Sećajte se mene, druga svoga, sećajte se krasna doba toga, oh zakletve one divne, svete, braćo mila, zaboravit nete, nje s’ sećajte uvek i svakada, mene mlada samo kadikada, samo onda kad čašu uzmete, pa veseli do dna ispijete, tada samo, tada veseloga setite se, braćo, druga svoga, kaž’te samo makar u pameti: Mlogu l’ s nama on osuši kleti! To je dosta, ja ne tražim više, — zbogom, braćo, mila i suviše, bili živi, veseli i zdravi nikada vas ja ne zaboravi.
19	sr	3	sr	Kad Mlidijah umreti	sr	Lisje žuti veće po drveću, lisje žuti dole veće pada; Zelenoga više ja nikada videt neću! Glava klonu, lice potavnilo, bolovanje oko mi popilo, ruka lomna, telo izmoždeno, a kleca mi slabačko koleno! Dođe doba da idem u groba. Zbogom žitku, moj prelepi sanče! Zbogom zoro, zbogom beli danče! Zbogom svete, nekadašnji raju, - Ja sad moram drugom ići kraju! O, da te tako ja ne ljubljah žarko, još bih gledo tvoje sunce jarko, slušo groma, slušao oluju, čudio se tvojemu slavuju, tvojoj ruci i tvojem izvoru - mog života vir je na uviru! O, pesme moje, jadna siročadi, deco mila mojih leta mladi'! Htedoh dugu da sa neba svučem, dugom šarnom da sve vas obučem, da nakitim sjajnim zvezdama, da obasjam sunčanim lučama... Duga bila, pa se izgubila, zvezde sjale, pa su i presjale, a sunašce ono ogrejalo, i ono je sa neba mi palo! Sve nestade što vam dati spravlja - u traljama otac vas ostavlja.
20	sr	3	sr	Pevam Danju, pevam noću	sr	Pevam danju, pevam noću, pevam sele, što god hoću; I što hoću, to i mogu, samo jedno još ne mogu: Da zapevam glasovito, glasovito, silovito, da te dignem sa zemljice, da te metnem međ' zvezdice. Kad si zvezda, sele moja, da si među zvezdicama, među svojim, sele moja, milim sestricama.
21	sr	3	sr	Njeni jadi	sr	Sini, zoro, bela, sini, slatka sele, a ti, sunce, grani kô nikad dosele! Ta danas će, danas drago moje doći, brže, dragi, brže, dane mi u noći!“ I zorica sinu, i sunašce granu, ona uze sude, ode niz poljanu. I već eto stiže na tu reku lednu; oko joj se ote, uz maticu glednu. „Bože, šta to plovi, i sve amo bliže? Ko je, Bože, ko je? Već do brega stiže!“ Glednu — on je, on je! Ao njeni jada! „Bože, strašni Bože!“ — Povrisnula mlada. Onda zatrepeta, pa s obale klonu, te dragome svome u vodicu tonu.
22	sr	3	sr	Vragolije	sr	Momak ide vragolan, po gori se širi, lep je kâno lepi dan što kroz goru viri. A sa gore kraj potoka stazica se dala, jedna moma milooka tu je rublje prala. Al' kad smotri vragolana, povikala seka: „Oj stazice, oj tanana, dones' ga meneka!“ Viknu moma, pa ti brže za žbun jedan zađe, a momak se čisto trže i čudo ga snađe: „Jao mene, i do sada šeta ja po gore, ali ne ču još nikada da slavuji zbore.“ Tako reče momak tuna, pa s' mlađan zauja da on vidi iza žbuna tog čudnog slavuja. Al' i moma iz zasede poskočila oma — beži, sele — eto bede — beži majci doma! Beži moma, manu rublje, beži l' domu svome? Sve u goru beži dublje, a momak za njome. Beži moma, do kolena none joj se bele, bele none do kolena momka su zanele: „Ta da imaš krilo lako da prneš oblaku, ne bi mene, čedo, jako utekla junaku.“ Pa se mlađan za njom stisnu, dovati je sade; „Jao mene!“ ona vrisnu pa pod lipu pade. O da čudna valjuškanja po zelenoj travi, o da čudna ljuljuškanja, da t' podiđu mravi! Laki vetrić osmenu se, listak liska dirnu, beli danak pokrenu se pa kroz lipu virnu. Lipa brsne grane širi, šapće danu sjajnu: Viri, dane sjajni, viri, ali čuvaj tajnu.
23	sr	3	sr	Ukor	sr	Gde si dušo, gde si hrano, gde si danče mio? Gde si sunce ogrejano, gde si do sad bio? Ta sinoć se tebi mlada baš zacelo nada'. Sunce zađe - pade tama - a ja ostah sama. Ala ljubiš moje lane, ala grliš slavno. Grli, ljubi dok ne svane - ta već nisi davno! Već nedelja dana prođe kako mi ne dođe… Jao zlato tako t' boga ta kako si moga'?
24	sr	4	sr	Ima neka tajna veza	sr	Ima neka tajna veza, za sve ljude zakon krut, njome čovek sebe veže, kada bira neki put. Ima neka tajna veza, tajna veza za sve nas, njome čovek sebe veže kada traži duši spas. Sidro koje lađu čuva da ne bude buri plen, tone skupa sa tom lađom, jer je ono deo njen.
25	sr	4	sr	Ljubav nema bolje dane	sr	Ljubav nema bolje dane, sve je sad i nikad više, sve što iza toga dođe dođe samo da nju zbriše. Ljubav nema bolje dane, nema sutra nema juče, to je škola za ludake koji malo teže uče. Ljubav nema bolje dane, sama kreće, sama stane, sama pali, sama gasi, nas uništi sebe spasi, nemoj da joj brojiš mane ljubav nema bolje dane.
26	sr	4	sr	Patnja	sr	Patio sam više nego iko dok se nisam na nevolje sviko, patio sam nije bilo lako onda sam se sredio nekako. Možete li zamisliti mene kako patim zbog obične žene, kako trčim i nosim joj cveće, kako molim a ona me neće. Uzeo sam koliko je dala, poljubio i rekao hvala. Opet vidim crno mi se piše jer sad patim što ne patim više.
27	sr	4	sr	Pristao sam da budem igračka	sr	Pristao sam da budem igračka, da prodajem dušu vragu svome, da ostane samo crna tačka posle ovde igre kad me mirno slome. Pristao sam da budem igračka. Mislio sam da se zveri boje ove vatre koja trag mi prati, a sad nosim kako mi ga skroje - po meni se ništa neće zvati. Po meni se ništa neće zvati. Zablude sam prestao da brojim, nemam kome da se vratim kući. Dokle pevam, dotle i postojim, prijatelji bivši i budući pamtite me po pesmama mojim.
28	sr	4	sr	Probudi se	sr	Probudi se, nešto se dešava, nemoj reći da to nisi znao, i tvoja se sudbina rešava, moglo bi ti jednom biti žao. Probudi se nešto se dešava, kajaće se ko ovo prespava.. Probudi se, nešto se dešava, ne mogu ti jasno reći šta je, ni laž nije, ni istina prava, al osetim dugo će da traje. Probudi se nežto se dešava, kajaće se ko ovo prespava.. Probudi se nešto se dešava, u prostoru izvan naše volje, od ljubavi neko nas spasava, i govori da je tako bolje. Probudi se nešto se dešava, kajaće se ko ovo prespava.
29	sr	4	sr	Šta bi dao 	sr	Šta bi dao da si na mom mestu, da te mrze a da ti se dive? Šta bi dao za veliku gestu, mesto svoga da tvoj život žive? Šta bi dao da možeš ovako, dići ruke a puk da te sledi? Da l` bi i ti u svom srcu plak`o kao što se moje srce ledi? Budi srećan što si preko puta i što nas strašna provalija deli, jer ovo je mojih pet minuta a pred tobom stoji zivot celi.
30	sr	5	sr	Ala je lep ovaj svet	sr	Ala je lep ovaj svet, onde potok, ovde cvet; Tamo njiva, ovde sad; Eno sunca, evo hlad; Tamo Dunav zlata pun, onde trava, ovde žbun. Slavuj peva, ne znam gdi, — ovde srce, ovde ti!
31	sr	5	sr	Dok žižak gori	sr	Moj je život tužan pustolina grdna, moje lomne grudi porušena crkva, uvenulo cveće po grobu se njija - k'o da ga je ljuta otrovala zmija; pobegle su tice od suva rastinja... Samo još u crkvi mali žižak tinja. Kud ćeš, momo, kud ćeš u pustinju ovu? Tice, cveće, sunce drugamo te zovu; kud ćeš ovom groblju sahranjena nada, tu je hladno, grozno, kud ćeš tako mlada! Kud ćeš ovoj crkvi, stubovi su pali, - veru su i ljubav sobom zatrpali. Al' već kad si došla u ovu samoću, vidiš onu hladnu od mramora ploču, tu ureži tvoje nepoznato ime, pa dok žižak gori - nek gori pred njime; a ti bež', il' leti, ako imaš krila, zaboravi da si ikad ovde bila.
32	sr	5	sr	Ljubim li te	sr	Ljubim li te... il' me sanak vara, što te udilj uza me dočara; ljubim li te... il' me duša vara, što se udilj s tobom razgovara; Ljubim li te... il' me bezum ganja, nemam vida, nemam osećanja; ljubim li te... il' ljubavi nije - što se grli, to su same zmije; Ljubim li te... ili mene nema, ili tebe, - nas ni jedno nema; ljubim li te... ili nema sveta, nema sunca, ni rose, ni cveta, Već sve tmina što je pak'o mesi, a po tmini vitlaju se besi, a međ njima prabesina spava - moju ljubav u snu izmišljava.
33	sr	5	sr	Ljubav stara	sr	Oj, ljubavi, vidovita vilo, il’ me varaš, il’ je tako bilo! Čuj me lane, moje milo cveće, jer mi drugi verovati neće. U daljini, maglovitoj tmini, starih doba u mutnom oblaku, davnih leta pepeljastom zraku — u davnini, tako mi se čini, živeli smo i nas dvoje, srce moje, srce tvoje - jedno drugo volelo je. Da li se i tebi isto tako seća, kako j’ naša ljubav rasla sve to veća, a sa njome tuga, sećaš li se, je li? Jer se nikad nismo zagrliti smeli, već smo čežnju tu, ljubav našu svu i u grob poneli. A grobove naše rastavila j’ zloba, oh, ta ja se sećam i mog crnog groba, gde sam duge noći, kroz vekove duge, u pepelu čuvô žeravicu tuge, žeravicu bola, ovo srce malo, dok se nije samom Bogu dodijalo, pa nas dvoje diže, sastavi nas bliže, da ogrije hladni svet plamom našeg žara, da pokaže kakva je ljubav bila stara.
34	sr	5	sr	Ne sme nam umreti	sr	Pođem, klecnem, idem, zastajavam, šetalicu satu zadržavam, jurim, bežim, ka' očajnik kleti, zborim reči, reči bez pameti: "Ne, ne sme umreti!" Vičem Bogu: Ona je još mlada! Vičem pravdi: Ona se još nada! Anđelima: Vi joj srca znate! Vičem zemlji: Ona nije za te! Niotkuda nema mi odjeka... Vičem sebi: Zar joj nemaš leka?... Idem, stanem, ka' očajnik kleti, opet zborim reči bez pameti: "Ne sme nam umreti!" Idem, stanem, pa mi klone glava nad kolevkom gde nam čedo spava. Čedo s' budi, pa me gleda nemo; Gledamo se, pa se zaplačemo; Pa i njemu, ka' očajnik kleti, zborim reči, reči bez pameti: "Ne sme nam umreti!"
35	sr	5	sr	Proleće je blizu	sr	Bolna leži, a nas vara nada: Ozdraviće, ozdraviće mlada! Naša nada, — sen praznoga sena — posedasmo pored odra njena. Mi i senu verujemo slepo. Ona moli: „Pričaj mi što lepo!“ Gladeć’ kosu sa čela joj vrela, smišljam šta bi rado čuti htela. Što j’ najlepše rado bih joj nizô: Vidiš, dušo, proleće je blizo. A njoj svanu: „Proleće je blizo.“ Nebo će se zablistati blistom, gora će se zaodenut’ listom, sunce sinut’ kako nije davno, — odazva se: „Oh, sunašce slavno!“ Oživiće u lugu slavuji, sva će gora pesmom da zabruji. Ona šapnu: „Oh, mili slavuji!“ Dić’ ćemo se fruškogorskom raju, ićićemo sve u zagrljaju, plandovati po onom bukviku. Ona reče: „Ti ćeš nosit’ Smiljku!“ Gledaćemo lišće i drveće, bratićemo jagode i cveće, diveći se planinskome miru, stićićemo belom manastiru; Pa u hramu, gde su rajski zraci, molićemo s’ Bogu — „I Božijoj majci.“ Znaš u hladu, ispod one grane, bistri izvor, gde smo bili lane, kažu da je iz vilinih dvora, od njeg’ bolnik ozdraviti mora. „Ozdraviti mora...“ Otkud vidiš na sve četir’ strane daljna mesta, njive i poljane; Levo Dunav, Banat, Bačka mila, Avala se desno zaplavila, a podalje ti brežuljci sivi, to je Bosna — i tu Srbin živi. „Je li, — Srbin živi...“ To je rekla, pa je zadrhtala; Oči svela, pa mirno zaspala. Gledamo je, šta li, Bože, sanja, umorena od tog putovanja. Mi stojimo, — mira joj čuvari, gledeć’ lice kako joj se žari, a tom žaru dopiruju hlada uzdisaji našeg praznog nada.
36	sr	5	sr	Svetli grobovi	sr	Bejaste li, braćo moja mlada, da l' bejaste vi na groblju kada, aj' na groblju, na golemu? - Ta uvek smo mi na njemu. Groblje j' zemlja kom se hodi; Groblje j' voda kom se brodi; Groblje — vrti i gradine; Groblje — brda i doline, Svaka stopa: Grob do groba. Groblje j' spomen doba sviju, groblje — knjige što se štiju, povesnica svih zemalja, starostavnik cara, kralja. I čitulja viših slika izbranika, mučenika, Od početka pamtiveka, sve j' to groblje — al' je i kolevka. Nema broja ni imena u visini zvezdam' svima, kamol' broja i spomena u zemljici grobovima! Milione progutala j' tama, crna tama mnogih tisućleća, niko ih se više i ne seća, no pogdekom uvek gori sveća. Il' je sveća, il' je ime svetlo, il' su dela koja se ne gase, pa redove nedoglednog groblja svojim zrakom krase. Ti grobovi, stari, novi, oni sjaju svakom naraštaju — Kad se umlje u prošlost udubi u tamnini da se ne izgubi; Kad se pustiš u davnine svete u davnine i svete i klete, da ti mis'o puta ne pomete. To su vatre doglasnice, pružajuć' se iz daljnih eona u povorci onoj dugoj — dostavljajuć' jedna drugoj strujom koja napred leti, težeć' samo jednoj meti. Pa se tako svetli mlazi - pa se vide svetli trazi jednog duha raznih doba, duha kome nema groba. — U grob samo sruši kosti, strese pep'o koj' mu smeta bržem buju viša leta k uzvišenoj budućnosti. Ko s' osvrne da pogledi bistrim okom i pogledom na grobove ove svetle, povesnice dugim redom, mora čuti kako j' živo, kroz vekove, kroz maglinu, ded unuku, otac sinu, borac borcu dovikiv'o: „Gde ja stadoh — ti ćeš poći!” „Što ne mogoh — ti ćeš moći!” „Kud ja nisam — ti ćeš doći!” „Što ja počeh — ti produži!” „Još smo dužni — ti oduži!” To su zbori, to su glasi kojima se prošlost krasi, što prodiru kroz svet mračni sa grobova onih zračni', spajajući gromkim jekom i Božanskom silom nekom, spajajući vek sa vekom i čoveka sa čovekom. Oko svakog svetlog groba (baš k'o gore oko zvezda) povesnica priča ovo: Hvatalo se neko kolo, kolo mlado, kolo novo, nove klice stara nada, novo cveće stabla stara, duše čiste, srca mlada, naslednici svetog žara; — Tu se sleg'o život mladi da se s grobom razgovara. „I ti pade, dragi brate!” — „Nisam, deco, vas dok traje!” „Je l' ti borba bila teška?” — „Pokušajte, milina je!” „Šta si hteo? — kud si poš'o?” — „Tamo kud se stići mora!” „Zar je vera tako jaka?” — „Uvek jača od zlotvora!” „Malo nas je koj' bi smeli” — — „Al' vas jaka sila kreće!” „Zar ko može stići celi?” — „Ko posumnja nikad neće!” - „A ko behu oni divi koji su te napred zvali, koji su te ojačali, koji su ti krila dali?” — „To bejahu ideali! Bez njih nema više leta nad oblakom mraka gusta, bez njih bi se malaksalo, bez njih bi se brzo palo, svet bi bio grob bez cveta, život prazan — mladost pusta!” Oko svakog svetlog groba prikuplj'o se život novi, naslednici svetlog žara, kupili se sokolovi, pijuć' dušom svetle zrake. — Jest. tako je, braćo draga, ti grobovi nisu rake, već kolevke novih snaga! I vama je, jaoj, pao stegonoša dičnog stega, — al' je sin'o grobak novi, — vi stojite oko njega. Tu pogleda brat na brata, p' onda gore, p' onda u se; Grudi dršću, usta ćute, ali duše razum'u se. Da l' to snaga niče nova? — — Daruj, Bože, blagoslova, da vas združi bratska sloga, zavetnike koji s' kupe oko groba Đurinoga!
37	sr	5	sr	Tiho noći	sr	Tijo noći, moje sunce spava; za glavom joj od bisera grana, a na grani ka da nešto bruji, to su pali sićani slavuji: Žice predu od svilena glasa, otkali joj duvak do pojasa, pokrili joj i lice i grudi, da se moje sunce ne probudi.
38	sr	6	sr	Moja ljubav	sr	Sva je moja duša ispunjena tobom, kao tamna gora studenom tišinom; Kao morsko bezdno neprovidnom tminom; kao večni pokret nevidljivim dobom. I tako beskrajna, i silna, i kobna, tečeš mojom krvlju. Žena ili mašta? Ali tvoga daha prepuno je svašta, svugde si prisutna, svemu istodobna. Kad pobele zvezde, u suton, kad lugom, rađaš se u meni kao sunce noći, i u mome telu drhtiš u samoći, raspaljena ognjem ili smrzla tugom. Na tvom tamnom moru lepote i kobi, celo moje biće to je trepet sene; O ljubljena ženo silnija od mene - ti strujiš kroz moje vene u sve dobi. Kao mračna tajna ležiš u dnu mene, i moj glas je eho tvog ćutanja. Ja te ni ne vidim gde si, a sve duge sate od tebe su moje oči zasenjene.
39	sr	6	sr	Rastanak	sr	Opet sam te sreo tamnu, punu sete – Braniš nevidljivoj suzi da poteče; Ko sen beznadežni, tako, jadno dete, Ti beše pored nas celo jedno veče, Sve beše odavna nestalo međ nami, I ljubav, i mržnja. A naše dve strane Duše osećahu, ipak, ko u tami: Kipe dve-tri suze još neisplakane. I negdašnjeg srca, nikad nerečena, Pritajena, tamna, reč htede poteći… A kad pođe kao beznadežna sena – Nikad možda nismo bili bliže sreći.
40	sr	6	sr	Sonata	sr	Htedoh da mi ljubav ima lice sretno, Kao rečna nimfa, čije vlasi duge Veselo crvene; ali beše setno, I kose joj behu tamne, ko u Tuge. Htedoh da zapevam mlad ditiramb sreće, A ja najtužniju ispevah poemu; Počnem da se nadam, a osetim veće Neku slutnju davnu, zaspalu i nemu. Tako novu želju prati suza stara; Tako nova ljubav u časima holim Neosetno rane starinske otvara – Pa me strah da želim, i užas da volim.
41	sr	6	sr	Suton	sr	Ja te volim jednim žarom neveselim, I sumnjom u tugu i lepotu jada; Sreća koju imam uništava sada Beskonačnu drugu sreću koju želim. Zaklanjaš mi sunce, a dala si sama Sto očiju mome srcu, i sve pute Duši, da bi ipak svi nestali u te, Kao izgubljeni zvuk u dolinama. I sto volja kao belih jata k jugu, Da sva na tvoj ostrv padnu očarana; I sto vera da te slede jednog dana – Ko sto blede dece u litiju dugu. Digla si sto mržnja da stražare, kao Sto crnih jedrila, sva pred tvojom lukom… I tako mom dahu prinela si rukom Cvet tvog bića krupan, otrovan i zao. I svom strašću prve i poslednje žene, Vladaš mojom dušom, svom i svagda; slična Sudbi, tako i ti, silna, nepomična, Stojiš izmeđ mene i sveg oko mene. Dok iz suhe stene bije nova voda, I plavi cvetovi iz staroga panja, I sijaju kao u sam dan postanja Sva zvezdana kola sa velikog svoda. Moju ljubav tamnu kao mrak u česti, Ja ispunih mržnjom, kajanjem i strahom – No žeđ za izdajstvom pretvori se mahom Sva u novi zavet i slast ispovesti. Tako gorko pada neko veče bledo Na sve moje pute, bolno, po sve doba, Duboko u meni: dok ljubav i zloba, Kao dva anđela, poju naporedo.
42	sr	6	sr	Zalazak sunca	sr	Još bakreno nebo raspaljeno sija, sva reka krvava od večernjeg žara; Još podmukli požar kao da izbija iza crne šume starih četinara. Negde u daljini čuje se da hukti vodenički točak promuknutim glasom; Dim i plamen žderu nebo koje bukti, a vodeno cveće spava nad talasom. Opet jedno veče ... I meni se čini da negde daleko, preko triju mora, pri zalasku sunca u prvoj tišini, u blistavoj senci smaragdovih gora - bleda, kao čežnja, nepoznata žena, s krunom i u sjaju, sedi, misleć na me.. teška je, beskrajna, večna tuga njena na domaku noći, tišine i tame. Pred vrtovima okean se pruža, razleće se modro jato galebova; Kroz bokore mrtvih docvetalih ruža šumori vetar tužnu pesmu snova. Uprtih zenica prema nebu zlatnom, dva giganta Sfinksa tu stražare tako, dokle ona plače; a za morskim platnom, iznemoglo sunce zalazi, polako. I ja kome ne zna imena ni lica, sve sam njene misli ispunio sade. Vernost se zaklinje s tih hladnih usnica.. Kao smrt su verne ljubavi bez nade! Vaj, ne recite mi nikad: nije tako, ni da moje srce sve to laže sebi, jer ja bih tad plakô, ja bih večno plakô, i nikad se više utešio ne bi'.
43	sr	7	sr	Lice tvoje	sr	Lice tvoje, nebo moje, sa njega mi munje dvoje oči žegu, a po njemu u rastegu oblačići krvi lete - buru prete. Nepogodu i bujicu predskazanu na tvom licu, sevotinu bure ljute, ljubav slute. Još sakrivaš munje puste tamnom šumom kose guste, u obrve i u veđe kriješ teške nepogode, da je želje moje veće ne pogode. A ja stojim srca meka, gole ruke, gole prsi, al mi duša opet čeka ma na propast - od tebeka čeka, čeka. Al ne mogu, oh, ne mogu, poletiću višnjem Bogu, poletiću u to nebo za koje sam pokrov prebo, beli pokrov moje sreće poletiću željan tiću u tu kosu, u te veđe, tu me neće - tu će bura da me pređe; Oko mene neka pali, vaseljena nek se svali, nek se lomi, nek pucaju živi gromi; A ja bolan snivam vojan u poplanu od bure utkanu, u snovoje snujem prame tvoje, u bunovnom u susanku podvikujem, jecam, snivam, a kad bude na uranku, snova snove da uživam.
44	sr	7	sr	Među javom i međ snom	sr	Srce moje samohrano, ko te dozva u moj dom? neumorna pletisanko, što pletivo pleteš tanko među javom i međ snom. Srce moje, srce ludo, šta ti misliš s pletivom? k’o pletilja ona stara, dan što plete, noć opara, među javom i međ snom. Srce moje, srce kivno, ubio te živi grom! što se ne daš meni živu razabrati u pletivu među javom i međ snom!
45	sr	7	sr	Pogreb	sr	Razbolela se ljubav u tvome draganu, razbolela se časkom i časkom izda’nu. Da vide kako mi je u tuzi velikoj, povešću sjajan pogreb umrloj jedinoj. U ljubavna ću pisma obaviti je svu, da čuva tajna tajnu i kletva zakletvu. Položicu joj telo na čudna nosila, od pokidanih žica i starih gusala. Za nosili’ će ići rodbina njena sva: Lepota, mati njena, i Vera, sestrica. A kraj nje će da idu sve sitna siročad, skorašnjih poljubaca ljubavni porod mlad. Pred nosili’ će ići po redu popovi, u odeždama crnim sa sveti krstovi. Ti popovi su stari, sve večni bolovi, sve uzdisaji crni, ti crni popovi. Pred popovi’ će biti đačića koji red, da poju “svjati bože!” da bude pogreb svet. Ti đačići su pesme što za njom uzdišu, što teše dušu njenu i bogu uzdiču. Stihari im se svetle na mladih rameni, a barjaci se viju s čiraci’ plameni’. Nad grobom su joj dali opelo popovi, “So svjatimi” se ori nad mladi grobovi. “So svjatimi” se ori k’o pripev iz raja, naposletku još đaci otpoju “Vječnaja”. Poskakala je za njom rodbina njena sva; i njojzi moji đaci otpoju “Vječnaja”. Još i sad k’o da čujem to sveto “Vječnaja”, a k’o da ću ga slušat životu do kraja. I sinoć baš ga čujem, već dockan pred zoru, a neko k’o da kucnu na tamnom prozoru. Zablista mesečina sa bleda pokrova: - ljubavni vampir to je i pratnja njegova.
46	sr	7	sr	Poslednja ruža	sr	Letnje je veče, kroz lišće suho lagan vetarac tiho je duh'o, šuštalo je lišće, k'o da reci zbori, k'o da nekom tepa, il' nekoga kori, al' meni to dušu silno pokreta, k'o da su glasi s onoga sveta. Al' u tom lišću ona ruža jedna, ona jedna, ona ruža poslednja, što još zaosta iza svojih druga, ka proročica beda i tuga, što kazujuć propast rodu svom doskora reč svoju sama preživet mora; Pa sad je dole spustila glavu, u zemlju gleda, gleda u travu, a po travi lišće rumeno-bojno k'o krvca kad kane na polje bojno. Tako ruža mala svoje mrtve smatra, katkad se kao s lišćem razgovara, i ona zbore kao da razume; Ti njihovi zbori opčinili su me, daleko mi duša s njima odleta, k'o da su dusi s onoga sveta. Al' ne znam šta zbore, glas me svaki vara, ko pita koga, ko li odgovara? Da l' ruža pita u lišću duše na onom svetu kakve su ruže? Il' koja duša ružici tepa: Hodide s nama, ružice lepa! Tek na to ruža što glavicom kreće, da l' kaže: hoće! da l' kaže: neće? * * * A ja se snuždim; velja mi je muka, sve me nešto goni, sve me nešto nuka da i ja ružu zapitam koju, zapitam za koju nevolju svoju; 'vako bih je pit'o, 'vako bih je kuš'o: Osamko bedna, poslednja ružo, što gledaš dole na svoje mrtve, na roda svoga uvele žrtve, da li ti kadgod ko poručiva od severa hladna, il' juga živa, da l' ti poručiva koja rujna sela od Prizrena stara, il' Budima bela, donoseć bajke u mirisu čednom, o divnom jednom plemenu bednom, uveloj slavi roda jednoga, plemena moga, roda srpskoga? Da li si čula, u vrtu sveta da jedno drvo ružino cveta, što mu ruže mire sa sviju strana, koliko ruža, toliko rana, što im mirisi lete po svetu, da l' i do tebe, ružo, dospedu? Da l' i do tebe kada doskore, da li o svome drvetu zbore? Da li ti zbore, da li ti se tuže, kako se drvu ogranci suše, kako je došla guja iz dola poganim zubom u drvo bola, pa sad je bono, suši se sada zarazom smrtnom otrovna gada? Da l' ti se tako žale i tuže mirisi teški srbinjske ruže? Pa kad se tako tuže sve teže, da li ih tvoji mirisi teše? Da li im, sestra, zboriš u nadi, daleko tamo, istoku na vrati', otkud je tvorac narode pren'o, da ima drvo blagosloveno, što ga ubada zver otrovana, pa je puno bolje, pa je puno rana, al' iz svake rane, uboca duboka, bistrina teče mirisna soka? Taj divan miris tamjanom se zove, nadaleko miri, nadaleko gore, dolaze ljudi, pa ga ljudi beru, u hramovi ga na ugljevlje steru, neka miriše, neka im reče: I s otrova kako blagoslov teče! Da li ih teškaš, ružice, tako, da li se daju utešit lako, sete l' se i svog drveta tada? Da l' im se duša umorna nada, da l' im se nada, da će po sreći i s njega sveti tamjan poteći, na ubod svaki otrovne guje iz bujna srca probiti struje, da zamirišu, svet da zanesu, milinom da se duše potresu, anđeli da se začude sami kad zamirišu prosvetni hrami?! Oh, hoće l', ružo, proreći meni taj časak doći blagosloveni? Hoće l' se zbiti - je l' da će, je li, poslednja ružo, cvete moj beli? Tako je pitam nekoliko puti, gledam je, slušam, al' ruža ćuti, tek ruža moja što glavom kreće, da l' kaže: hoće! Da l' kaže: neće? * * * Osamko moja, poslednja ružo, il' ti je osam veće dotuz'o, il' drugi jadi na srcu ti stoje kad ćutiš tako na reči moje? Možda, u slepoj nuždi života, pregorela si nesreću roda, pa ti je duša skupila krila u javi crnoj lep san da sniva, pa ti se ispod odmorna sana na srcu malom stvorila rana, potajna rana, što te zatišta, kad onaj vetrić ovud propišta, povetarca onog lagano krilce što ti rumeno milova lice, povetarac onaj ljubavni, meki, što ti se kleo ljubit te na veki, pa ujedared ode iznenada, poneo ti miris, ostavi jada, pa nikad, nikad, nikada više grudi ga tvoje ne osetiše! Je l' tako, ružo, cvete rumeni? al', oh, ne tuži, tako j' i meni! I s mojim srcem tako se zbiva, i moje srce ljubi i sniva! Oh, znaš li, ružo, rumeni cvete, danove čete kad zora povede i ti se, ružo, buditi staneš, nanovo živneš, nanovo da'neš, snova se nadaš, snova si očajna. znaš li što j' onda rosa tako sjajna? Opazila je rosa, kad je pala, opazila jednog anđela mala, od sjajnog lika rosa se zanela, pala je dole, lik je ponela, pa otud sija, od otog lika, a lik taj, ružo, moja je dika! Pa znaš li, ružo, znaš otkuda je, što rose tako zamalo traje, što tako brzo rosa odleti? - Nje što se, ružo, nje što se seti! Rosa i zora, cveće i granje, sve je to divno, al' samo sa nje! Vetarac onaj, što tebe 'nako, što te onako ostavi lako, i on je možda od nje ti doš'o, mrežom je njenih vitica proš'o, mirisom svežim njezine kose dojio mlade kapljice rose, pa kad je, ružo, na tebe pad'o, mirisom otim tebe je svlad'o, a on je ost'o sirotan, deran, pa kako tebi da bude veran! Al' nemoj, ružo, moj bedni cvete, da ti se jadi na meni svete, već kaži, ružo, ružo, ne taji, šta su ti rekli ti uzdisaji? Ti uzdisaji najslađe mome šta poveriše srdašcu tvome? Je l' ti šan'o možda koji uzdah kratki moj da će biti anđelak slatki, moj da će biti - ta reći je mor'o! Moj da će biti al' skoro, oh, skoro!? Tako sam ružu molio lepo, pa sam joj lask'o, pa sam joj tep'o, al' ona valjda ne čuje mene, već samo ćuti, ćuti pa vene, glavicom malom tek-tek što kreće, da l' kaže: hoće! Da l' kaže: neće?
47	sr	7	sr	Santa Maria della Salute	sr	Oprosti, majko sveta, oprosti, što naših gora požalih bor, na kom se, ustuk svakoj zlosti, blaženoj tebi podiže dvor; prezri, nebesnice, vrelo milosti, što ti zemaljski sagreši stvor: Kajan ti ljubim prečiste skute, Santa Maria della Salute. Zar nije lepše nosit’ lepotu, svodova tvojih postati stub, nego grejući svetsku lepotu u pep’o spalit’ srce i lub; tonut’ o brodu, trunut’ u plotu, đavolu jelu a vragu dub? Zar nije lepše vekovat’ u te, Santa Maria della Salute? Oprosti, majko, mnogo sam strad’o, mnoge sam grehe pokaj’o ja; sve što je srce snivalo mlado, sve je to jave slomio ma’, za čim sam čezn’o, čemu se nad’o, sve je to davno pep’o i pra’, na ugod živu pakosti žute, Santa Maria della Salute. Trovala me je podmuklo, gnjilo, al’ ipak neću nikoga klet’; štagod je muke na meni bilo, da nikog za to ne krivi svet: Jer, što je duši lomilo krilo, te joj u jeku dušilo let, sve je to s ove glave sa lude, Santa Maria della Salute! Tad moja vila preda me granu, lepše je ovaj ne vide vid; iz crnog mraka divna mi svanu, k’o pesma slavlja u zorin svit, svaku mi mahom zaleči ranu, al’ težoj rani nastade brid: Šta ću od milja, od muke ljute, Santa Maria della Salute? Ona me glednu. U dušu svesnu nikad još takav ne sinu gled; tim bi, što iz tog pogleda kresnu, svih vasiona stopila led, sve mi to nudi za čim god čeznu’, jade pa slade, čemer pa med, svu svoju dušu, sve svoje žude, — svu večnost za te, divni trenute! — Santa Maria della Salute. Zar meni jadnom sva ta divota? Zar meni blago toliko sve? Zar meni starom, na dnu života, ta zlatna voćka što sad tek zre? Oh, slatka voćko, tantalskog roda, što nisi meni sazrela pre? Oprosti meni grešne zalute, Santa Maria della Salute. Dve se u meni pobiše sile, mozak i srce, pamet i slast. Dugo su bojak strahovit bile, k’o besni oluj i stari hrast: Napokon sile sustaše mile, vijugav mozak održa vlast, razlog i zapon pameti hude, Santa Maria della Salute. Pamet me stegnu, ja srce stisnu’, utekoh mudro od sreće, lud, utekoh od nje — a ona svisnu. Pomrča sunce, večita stud, gasnuše zvevde, raj u plač briznu, smak sveta nasta i strašni sud. — O, svetski slome, o strašni sude, Santa Maria della Salute! U srcu slomljen, zbunjen u glavi, spomen je njezin sveti mi hram. Tad mi se ona od onud javi, k’o da se Bog mi pojavi sam: U duši bola led mi se kravi, kroz nju sad vidim, od nje sve znam, zašto se mudrački mozgovi mute, Santa Maria della Salute. Dođe mi u snu. Ne kad je zove silnih mi želja navreli roj, ona mi dođe kad njojzi gove, tajne su sile sluškinje njoj. Navek su sa njom pojave nove, zemnih milina nebeski kroj. Tako mi do nje prostire pute, Santa Maria della Salute. U nas je sve k’o u muza i žene, samo što nije briga i rad, sve su miline, al’ nežežene, strast nam se blaži u rajski hlad; starija ona sad je od mene, tamo ću biti dosta joj mlad, gde svih vremena razlike ćute, Santa Maria della Salute. A naša deca pesme su moje, tih sastanaka večiti trag; to se ne piše, to se ne poje, samo što dušom probije zrak. To razumemo samo nas dvoje, to je i raju prinovak drag, to tek u zanosu proroci slute, Santa Maria della Salute. A kad mi dođe da prsne glava o tog života hridovit kraj, najlepši san mi postaće java, moj ropac njeno: „Evo me, naj!“ Iz ništavila u slavu slava, iz beznjenice u raj, u raj! U raj, u raj, u njezin zagrljaj! Sve će se želje tu da probude, dušine žice sve da progude, zadivićemo svetske kolute, zvezdama ćemo pomerit’ pute, suncima zasut’ seljanske stude, da u sve kute zore zarude, da od miline dusi polude, Santa Maria della Salute.
48	sr	7	sr	Snio sam te	sr	Snio sam te u gradini, de o smilju ruža drema, da smo sami, dušo moja, a maćije tvoje nema. Gledalo nas tiho veče de se tiho milujemo, cveće vene pa nas gledi de se venuć` rastajemo. Cvece vene, kanda znade, ispod suza setno gledi: stislo mu se srce malo, lekovito bilje cedi. Pod tu rosu lekovitu iz srdašca ružinoga podmeto sam bonu dušu iz srdašca bolanoga. Kapalo je na to srce, kapalo je na tu dušu, kapalo je da razgali tu paklenu, žednu sušu. Iz tvog oka kapalo je u tu žednu, kobnu čašu, a ja sam ti napio je u ljubavnu srecu našu. U ljubavnu srecu našu ti si čašu zaiskala, kako si je žedna bila, i čašu si progutala.
49	sr	8	sr	Dolap	sr	a znam jedan dolap. Crn, glomazan, truo, stoji kao spomen iz prastarih dana. Njegovu sam škripu kao dete čuo. Stara gruba sprava davno mi je znana. Jedan mali vranac okreće ga tromo, malaksao davno od teškoga truda. Vuče bedno kljuse, sipljivo i romo, bič ga bije, ular steže, žulji ruda. Vranče, ti si bio pun snage i volje, i dolap si stari okretao živo. Tešila te nada da će biti bolje; mlad i snažan, ti si slatke snove sniv'o. Al' je prešlo vreme preko tvoje glave, iznemoglo telo, malaksale moći; poznao si život i nevolje prave, i julijske žege i studene noći. O, kako te žalim! - gle, suze me guše, - oličena sudbo svih života redom, tebe, braću ljude, i sve žive duše, jednake pred opštom neminovnom bedom. Podne. Ti bi vode. Ko će ti je dati? Tu kraj tvojih nogu žuboreći teče. Ali bič fijukne... Napred, nemoj stati, dok ne padne najzad spasonosno veče. Podne. Ti si gladan. Ti bi trave hteo; svuda oko tebe buja trava gusta, i mirise njene ćuv donosi vreo. Ali bič fijukne. Zbogom, nado pusta! Ti si, kao i ja, od mladosti rane osetio opštu sudbu što nas gazi, i gladan i žedan provodio dane sve u istom krugu, sve na istoj stazi. Ti si, kao i ja, na julijskoj žezi, dok žubori voda kraj tebe u viru, sanjao o sreći, nagradi, i nezi, sanjao o dobrom, zasluženom miru. O, ko zmija ljuta košuljicu svoju, ostaviti bedu, nesreću i zlobu, i udarce biča stečene u znoju, i svemoćnu podlost i opštu gnusobu! Pusti snovi! Napred, vranče, nemoj stati, ne miriši travu, ne osećaj vir; nagradu za trude nebo će ti dati: mračnu, dobru raku, i večiti mir!
50	sr	8	sr	Iskrena pesma	sr	O, sklopi usne, ne govori, ćuti, ostavi misli nek se bujno roje, i reč nek tvoja ničim ne pomuti bezmerno silne osećaje moje. Ćuti, i pusti da sad žile moje zabrekću novim, zanosnim zivotom, da zaboravim da smo tu nas dvoje pred veličanstvom prirode; a potom, Kad prodje sve i malaksalo telo ponovo padne u obicnu čamu, i život nov i nadahnuće celo nečujno, tiho potone u tamu, Ja ću ti, draga, opet reći tada otužnu pesmu o ljubavi, kako čeznem i stradam i ljubim te, mada u tom trenutku ne osećam tako. I ti ćes, bedna zeno, kao vazda slušati rado ove reči lažne, i zahvalićes Bogu što te sazda, i oči će ti biti suzom vlažne. I gledajući vrh zaspalih njiva kako se spušta nema polutama, ti nećes znati šta u meni biva, da ja u tebi volim sebe sama, I moju ljubav naspram tebe, kad me obuzme celog silom koju ima, i svaki živac rastrese i nadme, i osećaji navale ko plima. Za taj trenutak života i milja, kad zatreperi cela moja snaga, neka te srce moje blagosilja, al' ne volim te, ne volim te, draga! I zato ću ti uvek nešto reći: ćuti, ostavi dušu nek spokojno sniva, dok kraj nas lišđe na drvetu žuti i tama pada vrh zaspalih njiva.
51	sr	8	sr	Na Gazi Mestanu	sr	Silni oklopnici, bez mane i straha, hladni ko vaš oklop i pogleda mrka, vi jurnuste tada u oblaku praha, i nastade tresak i krvava trka. Zaljuljano carstvo survalo se s vama... Kad oluja prođe vrh Kosova ravna, Kosovo postade nepregledna jama, kosturnica strašna i porazom slavna. Kosovski junaci, zasluga je vaša što poslednji beste. U krvavoj stravi, kada trulo carstvo oružja se maša, svaki leš je svesna žrtva, junak pravi. Danas nama kažu, deci ovog veka, da smo nedostojni istorije naše, da nas zahvatila zapadnjačka reka, i da nam se duše opasnosti plaše. Dobra zemljo moja, lažu! Ko te voli, danas, taj te voli, jer zna da si mati, jer pre nas ni polja ni krševi goli ne mogoše nikom svesnu ljubav dati! I danas kad dođe do poslednjeg boja, neozaren starog oreola sjajem, ja ću dati život, otadžbino moja, znajući šta dajem i zašto ga dajem!
52	sr	8	sr	Obična pesma	sr	Naša je ljubav bila kratkog veka, trenutak jedan - tek godinu dana, i rastavi nas naglo sudba preka, bez uzdisaja, bez suza, bez rana. U svađi nam je prošlo pola dana, u pomirenju mučnom, pola noći. I bežao sam iz našega stana tražeći mira u poljskoj samoći. No to je bilo samo kratko vreme, pa postadosmo tuđi jedno drugom, i gledasmo se u ćutanju dugom tupo, ko sito dete šećerleme. I tako sve je prošlo; i ja sada ne mogu kleti nebo ni sudbinu, il', s pesnicama stisnutim, pun jada, prokleti žene ili podlost njinu. Pa ipak, da si samo katkad znala veliki kobni oganj duše ove, i silnu ljubav što ništi ko hala sve druge misli, i nade, i snove; pa ipak, da si samo katkad htela u zanosu, i sličnu mekoj svili, da kažeš nežnu reč iz srca vrela - mi bismo možda dugo srećni bili! A sad polako teče ovo vreme, postasmo tako tuđi jedno drugom, i gledamo se u ćutanju dugom tupo, ko sito dete šećerleme.
53	sr	8	sr	Tuga	sr	U vedroj noći, pokraj mene, čuje se časom vapaj tajni ko uzdah cele vaseljene, patnički uzvik, krik očajni. Čas neosetno, tiho struji ko jedan trepet tužnih žica, čas strahovito kobno huji ko jato crnih zloslutnica. Ko tuži tako? Živi ljudi? Ili moja ljubav, jadi stari? Il tuđe nade, tuđe žudi? O, šta to mari, šta to mari! Ja plačem kad i drugi strada, kad tuđa sreca ko cvet vene, za mene nema tuđih jada: Što boli drugog, boli mene. Plači mi, dušo, kad u nama još ima suza da se redom prospu nad tuđim nesrećama i neiscrpnom našom bedom! O, kake slasti, da se rida bezumno, silno! Da se grca, i mučenički život kida pri svakom kucanju bednog srca, U očajanju, u samoći, međ jorgovanom i jasminom, u zagrljaju vedre noći, pod dobroćudnom mesečinom!
54	sr	9	sr	Plava grobnica	sr	Stojte, galije carske! Sputajte krme moćne! Gazite tihim hodom! Opelo gordo držim u doba jeze noćne nad ovom svetom vodom. Tu na dnu, gde školjke san umoran hvata i na mrtve alge tresetnica pada, leži groblje hrabrih, leži brat do brata, prometeji nade, apostoli jada. Zar ne osećate kako more mili, da ne ruži večni pokoj palih četa? Iz dubokog jaza mirni dremež čili, a umornim letom zrak meseca šeta. To je hram tajanstva i grobnica tužna za ogromnog mrca, k'o naš um beskrajna. Tiha kao ponoć vrh ostrvlja južna, Mračna kao savest, hladna i očajna. Zar ne osećate iz modrih dubina da pobožnost raste vrh voda prosuta i vazduhom igra čudna pitomina? To velika duša pokojnika luta. Stojte, galije carske! Na grobu braće moje zavite crnim trube. Stražari u svečanom opelo nek otpoje tu, gde se vali ljube! Jer proći će mnoga stoleća, k'o pena što prolazi morem i umre bez znaka, i doći ce nova i velika smena, da dom sjaja stvara na gomili raka. Ali ovo groblje, gde je pogrebena ogromna i strašna tajna epopeje, kolevka će biti bajke za vremena, gde će duh da traži svoje korifeje. Sahranjeni tu su nekadašnji venci i prolazna radost celog jednog roda, zato grob taj leži u talasa senci izmeđ' nedra zemlje i nebesnog svoda. Stojte, galije carske! Buktinje nek utrnu, veslanje umre hujno. A kad opelo svršim, klizite u noć crnu pobožno i nečujno. Jer hoću da vlada beskrajna tišina i da mrtvi čuju huk borbene lave, kako vrućim ključem krv penuša njina u deci što klikću pod okriljem slave. Jer, tamo daleko, poprište se žari ovom istom krvlju što ovde počiva: Ovde iznad oca pokoj gospodari, tamo iznad sina povesnica biva. Zato hoću mira, da opelo služim bez reči, bez suza i uzdaha mekih, da miris tamjana i dah praha združim uz tutnjavu muklu doboša dalekih. Stojte, galije carske! U ime svesne pošte klizite tihim hodom. Opelo držim, kakvo ne vide nebo jošte nad ovom svetom vodom!
55	sr	10	sr	Mostarske kiše	sr	U Mostaru sam voleo neku Svetlanu jedne jeseni, jao kad bih znao sa kim sada spava, ne bi joj glava, ne bi joj glava, jao kad bih znao ko je sada ljubi, ne bi mu zubi, ne bi mu zubi, jao kad bih znao ko to u meni bere kajsije još nedozrele. Govorio sam joj ti si derište, ti si balavica, sve sam joj govorio. I plakala je na moje ruke, na moje reči, govorio sam joj ti si anđeo, ti si đavo, telo ti zdravo što se praviš svetica, a padale su svu noć neke modre kiše nad Mostarom. Nije bilo sunca, nije bilo ptica, ničeg nije bilo. Pitala me je imam li brata, šta studiram, jesam li Hrvat, volim li Rilkea, sve me je pitala. Pitala me je da li bih mogao sa svakom tako sačuvaj Bože, da li je volim, tiho je pitala, a padale su nad Mostarom neke modre kiše, ona je bila raskošno bela u sobnoj tmini al' nije htela to da čini, nije htela il' nije smela, vrag bi joj znao. Jesen je, ta mrtva jesen na oknima njene oči ptica, njena bedra srna, imala je mladež, mladež je imala, ne smem da kazem, imala je mladež, mali ljubičast, ili mi se čini. Pitala me je da li sam Hrvat, imam li devojku, volim li Rilkea - sve me je pitala, a na oknu su ko božićni zvončići moga detinjstva zvonile kapi i noćna pesma tekla tihano niz Donju Mahalu, Ej, Sulejmana othranila majka. Ona je prostrla svoje godine po parketu. Njene su usne bile pune kao zrele breskve, njene su dojke bile tople ko mali psići. Govorio sam joj da je glupava, da se pravi važna, Svetlana, Svetlana, znaš li ti da je atomski vek, De Gol, Gagarin i koještarije, sve sam Joj govorio, ona je plakala, ona je plakala. Vodio sam je po Kujundžiluku, po aščinicama, svuda sam je vodio, u pećine je skrivao, na čardak je nosio, pod mostovima se igrali žmurke, Neretva ždrebica, pod starim mostom Crnjanskog joj govorio, što je divan, šaputala je, što je divan. Kolena joj crtao u vlažnom pesku, smejala se tako vedro, tako nevino, ko prvi ljiljani, u džamije je vodio, Karađoz-beg mrtav, premrtav pod teškim turbetom; na grob Šantićev cveće je odnela, malo plakala, kao i sve žene, svuda sam je vodio. Sada je ovo leto, sad sam sasvim drugi, pišem neke pesme, u jednom listu pola stupca za Peru Zupca i ništa više, a padale su svu noć nad Mostarom neke modre kiše, ona je bila raskošno bela u sobnoj tmini al' nije htela to da čini, nije htela, il' nije smela, vrag bi joj znao. Ni ono nebo, ni ono oblačje, ni one krovove, bledunjavo sunce - izgladnelog dečaka nad Mostarom ne umem zaboraviti, ni njenu kosu, njen mali jezik kao jagodu, njen smeh što je umeo zaboleti kao kletva; onu molitvu u kapeli na Bijelom Bregu, Bog je veliki, govorila je, nadživeće nas; ni one teške, modre kiše, o jesen besplodna, njena jesen... Govorila je o filmovima, o Džemsu Dinu, sve je govorila, malo tužno, malo plačljivo o Karenjini; govorila je Klajd Grifits ne bi umeo ni mrava zgaziti, smejao sam se - on je ubica, ti si dete; ni one ulice, one prodavce poslednjeg izdanja "Oslobođenja", ni ono grožđe polusvelo u izlozima ne umem zaboraviti, onu besplodnu gorku jesen nad Mostarom, one kiše, ljubila me je po cele noći, grlila me i ništa više, majke mi, ništa drugo nismo. Posle su opet bila leta, posle su opet bile kiše, jedno jedino malo pismo iz Ljubljane, otkuda tamo, ni ono lišće po trotoarima, ni one dane, ja više ne mogu, ja više ne umem izbrisati. Piše mi, pita me šta radim, kako živim, imam li devojku, da li ikad pomislim na nju, na onu jesen, na one kiše, ona je i sad, kaže, ista, kune se Bogom potpuno ista, da joj verujem, da se smejem davno sam, davno, prokleo Hrista a i do nje mi baš nije stalo, klela se, ne klela, mora se tako, ne vrede laži. Govorio sam joj o Ljermontovu, o Šagalu, sve sam joj govorio, vukla je sa sobom neku staru Cvajgovu knjigu, čitala popodne, u kosi joj bilo zapretano leto, žutilo sunca, malo mora, prve joj noći i koža bila pomalo slana, ribe zaspale u njenoj krvi; smejali smo se dečacima što skaču s mosta za cigarete, smejali se jer nije leto, a oni skaču - baš su deca, govorila je: mogu umreti, mogu dobiti upalu pluća... Onda su dolazile njene ćutnje, duge, preduge, mogao sam slobodno misliti o svemu, razbistriti Spinozu, sate i sate mogao sam komotno gledati druge, bacati oblutke dole, niz stenje, mogao sam sasvim otići nekud, otići daleko, mogao sam umreti onako sam u njenom krilu, samlji od sviju, mogao sam se pretvoriti u pticu, u vodu, u stenu, sve sam mogao... Prste je imala dugačke, krhke, beskrvne a hitre, igrali smo se buba-mara i skrivalice, Svetlana izađi, eto te pod stenom, nisam valjda ćorav, nisam ja blesav, hajde, šta se kaniš, dobićeš batine; kad je ona tražila - mogao sam pobeći u samu reku - našla bi me, namiriše me, kaže, odmah, pozna me dobro. Nisam joj nikad verovao, valjda je stalno ćurila kroz prste. Volela je kestenje, kupili smo ga po Rondou, nosila ga u sobu, vešala o končiće, volela je ruže, one jesenje, ja sam joj donosio, kad svenu stavljala ih je u neku kutiju. Pitao sam je šta misli o ovom svetu, veruje li u komunizam, da li bi se menjala za Natašu Rostovu, svašta sam je pitao, ponekad glupo, znam ja to i te kako; pitao sam je da li bi volela malog sina, recimo plavog, skakala je od ushićenja - hoće, hoće, a onda, najednom, padala je u neke tuge ko mrtvo voće: ne sme i ne sme, vidi ti njega, kao da je ona pala s Jupitera, ko je to, recimo, Zubac Pera, pa da baš on a ne neko drugi, taman posla, kao da je on u najmanju ruku Brando ili takvi. Govorio sam joj ti si glupa, ti si pametna, ti si đavo, ti si anđeo, sve sam joj govorio. Ništa mi nije verovala. Vi ste muškarci rođeni lažovi, vi ste hulje, svašta je govorila. A padale su nad Mostarom neke modre kiše... Stvarno sam voleo tu Svetlanu jedne jeseni, jao, kad bih znao sa kim sada spava, ne bi mu glava, ne bi mu glava, jao, kad bih znao ko je sada ljubi, ne bi mu zubi, ne bi mu zubi, jao, kad bih znao ko to u meni bere kajsije, još nedozrele.
56	sr	11	sr	Čovek kao ja	sr	Ne za te nije čovjek kao ja što ljubav tužnu samo može da ti da, u ovom stanu ne postoji ništa što bi moglo zadržati tebe, ničeg nemam da dam osim sebe - a dao bih sve. Ne za te nije čovjek kao ja što život gorak samo može da ti da, ti ne bi mogla da živiš kao nekad, a ja bih htio da budemo sami i da nečujno prolaze dani oko nas. U kući gdje samo vergl još rijetko svira, a buket za te je cvijet od papira, u sobi praznoj, bez svjetla, bez mira. Sad mirno idi ostavi me tu da kao nekad opet prepustim se snu. Ti u ovom svijetu ne nalaziš ništa, to je život od sanja i pjene, ne razumijem što tražiš od mene kad dao sam ti sve.
57	sr	11	sr	Djevojka iz moga kraja	sr	Provela je noć na putu kojim kreću od davnina naši snovi prema svijetu s Perkovića preko Knina. U očima njenim more, svjetluca joj sol u kosi, ona ne da da je slome otima se i prkosi. Djevojka iz moga kraja: Na usnama njenim kušam okus prvih poljubaca, okus prvih oskoruša... Ona pamti davne riječi slatke boje zavičaja ima želju da me liječi djevojka iz moga kraja. Provela je noć na putu na kojem se nade gase, ostala je svu noć budna u vagonu druge klase. U očima njenim more...
58	sr	11	sr	Mladosti	sr	Poklanjala si, al si krala, i nevjerna si bila ti, ne, suviše mi nisi dala: O mladosti... O mladosti... O mladosti moja... To škrto sunce što je palo, ta ljubav jadna, kratki sni, za uspomene to je malo: O mladosti, mladosti... Daj stani na čas, i daj mi snage da oprostim se bar od nje, i da mi društvo pjesmu svrši i da se čaša ispije. Još prepun nade, što da radim, na pola puta tek smo mi, a jutros već su drugi mladi: O mladosti... O mladosti... O mladosti moja... Pa zbogom, budi bolja s drugima i daj mu više nježnosti jer to je ništa što ja gubim: O mladosti, mladosti...
59	sr	11	sr	Moderato cantabile	sr	Rijeka donosi jesen, dugo umire grad i u nama toliko ljeta: Mi smo siročad svijeta. Reci da li ćeš noćas moći ostavit sve, svoju kuću, navike, ljude, i poći a ne znati gdje? Neka svi mržnjom isprate nas ali draga život čeka, sad je čas, čitav svijet biće tvoj novi dom, neka kažu: "Avantura je to". Nikad žaliti nećeš svoje stvari, ime i grad, i u hladnoj sobi hotela bićes slobodna sad. Duga očajna kiša, magla zastire grad, nekim putem tijesno kroz jesen nas će odvesti vlak.
60	sr	11	sr	Ne daj se Ines	sr	Ne daj se, Ines. Ne daj se godinama, moja Ines, drugačijim pokretima i navikama, jer još ti je soba topla; prijatan raspored i rijetki predmeti. Imala si više ukusa od mene. Tvoja soba - divota - gazdarica ti je u bolnici.. Uvijek si se razlikovala po boji papira svojih pisama, po poklonima, pratila me slijedećeg jutra oko devet do stanice. I ruši se zeleni autobus tjeran jesenjim vjetrom, kao list, niz jednu beogradsku padinu. U večernjem sam odijelu i opkoljen pogledima. Ne daj se, mladosti moja, ne daj se, Ines. Dugo je pripremano naše poznanstvo i onda, slučajno, uz vruću rakiju, i sa svega nekoliko rečenica loše prikrivena želja. Tvoj način gospodje i obrazi seljanke. Prostakušo i plemkinjo moja! Pa tvoje grudi, krevet, i moja soba obješena u zraku kao naranča, kao narančasta svjetiljka, nad zelenom i modrom vodom Zagreba; Proleterskih brigada 39, kod Grković. Pokisla ulica od prozora dalje i šum predvečernjih tramvaja. Lijepi trenuci nostalgije, ljubavi i siromaštva, upotreba zajedničke kupaonice i - molim vas ako me tko traži ... Ne daj se, Ines - evo me, ustajem tek da okrenem ploču. Da li je to nepristojno u ovakvom času, Mozart, Requiem, Agnus Dei. Meni je ipak najdraži početak. Raspolažem s još milion njeznih i bezobraznih podataka naše mladosti, koja nas pred vlastitim očima vara i krade i napušta. Ne daj se, Ines, poderi pozivnicu, otkaži večeru, prevari muža odlazeći da se počešljaš, u nekom boljem hotelu dodirni me ispod stola koljenom, generacijo moja, ljubavnice. Znam da će biti još mladosti, ali ne više ovakve; u prosjeku 1938-a. Ja neću imati s kim ostati mlad, ako svi ostarite, i ta će mi mladost teško pasti, a bit će ipak da ste vi u pravu, jer ja sam sam na ovoj obali koju ste napustili i predali bezvoljno. A ponovno počinje kiša kao što već kiši u listopadu na otocima. More od olova i nebo od borova. Udaljeni glasovi koji se miješaju: glas majke, prijatelja, kćeri, ljubavnice, broda, brata. Na brzinu pokupljeno rublje pred kišu i nestalo je svjetla s tom bjelinom. Još malo šetnje uz more i gotovo; Ne daj se, Ines.
61	sr	11	sr	Proleće je otpočelo s kišom	sr	Proljeće je otpočelo s vjetrom, kao da je znalo da nas dijeli i dok drugi zajedno su bili, mi se nismo pogledati smjeli. Proljeće je otpočelo s kišom, s vlakovima koji kasno stižu i dok dani umorno se nižu, mi se opet pozdravljamo krišom. I pamtiću dugo ono vrijeme kad jos nismo znali što nas čeka, kad su šume ostajale nijeme, kad je modra nosila nas rijeka. I pamtiću dugo one sate što ne mogu više da se vrate. Proljeće je otpočelo s vjetrom, kao da je znalo da nas dijeli i dok drugi zajedno su bili, mi se nismo pogledati smjeli. Proljeće je otpočelo s nadom da će jednom drugačije biti, da od ljudi nećemo se kriti i bez riječi lutaćemo gradom. I pamtiću dugo ono vrijeme kad jos nismo znali što nas čeka, kad su šume ostajale nijeme, kad je modra nosila nas rijeka. I pamtiću dugo one sate što ne mogu više da se vrate, sve mi kaze uzalud te volim, ali i sam još uvijek se borim.
62	sr	11	sr	Tko mnogo daje malo prima	sr	Tko mnogo daje, malo prima, ti ništa ne znaš draga moja, večeras pijem u čast prve od svojih ljubavi bez broja.. O takvoj ljubavi ja pjevam, upravo onoj što se plaća, u tom životu tako škrtom odlazi sve, malo se vraća.. Užitak taj od jednog sata do ludog srca ni ne dođe, nježnosti malo i malo tuga zatvoriš vrata i sve prođe.. Čovek sam živ, nisam svetac, milovan lažno i ja sam bio, besplatno bješe al ne marim, jel prave nježnosti sam htio.. I tako dalje teku dani, za ovaj život mi smo slabi, jer tu se uvijek neko nađe, ne daje ništa a sve grabi. Ne žalim danas nit se kajem, odgovor ne znam i ne pitam, al bezbroj puta mi je dosta po svojoj prošlosti da skitam. Zatvori vrata svojeg doma, za san se spremaj budi sretna, a mene pusti da s borim i sam da idem protiv vjetra.. Danas ih sretnam sa malo tuge, ko da im ništa nisam dao, i dok ih gledam samo mislim gdje mi je cvijet mladosti pao.. Ko mnogo daje, malo prima, ti ništa ne znaš, draga moja.. Večeras pijem u čast prve od svojih ljubavi bez broja.
63	sr	11	sr	Tvoje nježne godine	sr	Tvoje nježne godine što mi mogu dati? Tvoje srce dugo znam neće da me shvati. Tvoje oči pune sna kako da me slijede, moje pjesme tužne su, za te jos ne vrijede. Ti bi htjela zauvijek što sam davno dao, tebi život nudi sve ja sam ljubav krao. Svoje nježne godine ti ćeš dati drugom, jer ja bih tvoje poljupce ispunio tugom. Ne budi, ne budi se mala ti ne znaš ni dobro ni zlo ne budi, ne budi se mila jer nije još vrijeme za to. Tvoje ruke malene kako da me grle? Jer dok moje traže mir tvoje nekud hrle. Tvoje nježne godine, nježne misli tvoje - mogu da nas razdvoje prije nego spoje.
64	sr	11	sr	Zagrli me	sr	Ne trebaš mi ništa reći, svoju prošlost, svoje ime... Ako će ti biti lakše, zagrli me, zagrli me... Uzeću te u naručje da te čuvam usred zime, grijaće te moje tijelo, zagrli me, zagrli me... Zagrli me oko vrata oluja se diže, ne može ti vjetar ništa, ako priđes bliže, ako priđes bliže... Ukrao bih sreću za nas, kupio bih, nemam čime, jedino si moje blago, zagrli me, zagrli me... Ne trebaju tebi draga ove pjesme, ove rime, najviše je sto se može, zagrli me, zagrli me...
65	sr	12	sr	Mesečev sjaj	sr	Mladi mesec se pojavio iznad vlažnih od rosa poljana. Mili, daleki, tuđi - dođi, da budem tvoja dragana. Danju se skrivam, danju ćutim. Migne li mesec – ne mogu da se borim. U noći punoj mesečine za dragim ramenom od želje gorim. I ne pitam se: Ko je on? Na usnama ći saznati tvojim. Danju su zagrljaji samo grubi, danju se samo zanosa bojim. Od gordog đavola muči me strah, pa lažem s osmehom na usnama. A noću – mili, daleki, tuđi...Ah! Mesečev sjaj je nad šumama!
66	sr	13	sr	Doviđenja	sr	Doviđenja, dragi, doviđenja; ti mi, prijatelju, jednom beše sve. Urečen rastanak bez naseg htenja obećava i sastanak, zar ne? Doviđenja, dragi, bez ruke, bez slova, nemoj da ti bol obrve povije - umreti nije nista na ovom svijetu nova, al ni ziveti bas nije novije.
67	sr	13	sr	Pesma o keruši	sr	Jutros u košari, gde sja, šuška niz rogoza žućkastih i krutih, sedmoro je oštenila kučka, sedmoro je oštenila žutih. Do u sumrak grlila ih nežno i lizala niz dlaku što rudi, i slivo se mlak sok neizbežno, iz tih toplih materinskih grudi. A uveče, kad živina juri, da zauzme motke, il prut jak, izišo je tad domaćin tmuri, i svu štenad potrpo u džak. A ona je za tragom trčala, stizala ga, kao kad uhode … I dugo je, dugo je drhtala nezamrzla površina vode. Pri povratku, vukuć se po tmini, i ližući znoj s bedara lenih, mesec joj se nad izbom učini, kao jedno od kučića njenih. Zurila je u svod plavi, glatki, zavijala bolno za svojima, s mesec se kotrljao tanki, i skrio se za hum u poljima. Nemo, ko od milosti il sreće, kad joj bace kamičak niz breg, pale su i njene oči pseće, kao zlatni sjaj zvezda, u sneg.
68	sr	13	sr	Pismo majci	sr	Jesi l živa, staričice moja? Sin tvoj živi i pozdrav ti šalje. Nek uveče nad kolibom tvojom ona čudna svetlost sja i dalje. Pišu mi da viđaju te često zbog mene veoma zabrinutu i da ideš svaki čas na cestu u svom trošnom starinskom kaputu. U sutonu plavom da te često uvek isto priviđenje muči: Kako su u krčmi finski nož u srce mi zaboli u tuči. Nemaj straha! Umiri se, draga! Od utvare to ti srce zebe. Tako ipak propio se nisam da bih umro ne videvši tebe. Kao nekad, nežan sam i sada, i srce mi živi samo snom, da što pre pobjegnem od jada i vratim se u naš niski dom. Vratit ću se kad u našem vrtu rašire se grane pune cveta. Samo nemoj da u ranu zoru budiš me ko pre osam leta. Nemoj budit odsanjane snove, nek miruje ono čega ne bi: Odveć rano zamoren životom, samo čemer osjećam u sebi. I ne uči da se molim. Pusti! Nema više vraćanja ka starom. Ti jedina utjeha si moja, svjetlo što mi sija istim žarom. Umiri se! Nemoj da te često viđaju onako zabrinutu, i ne idi svaki čas na cestu u svom trošnom starinskom kaputu.
69	sr	14	sr	Barbara	sr	Sećaš li se Barbara, padala je kiša neprestana nad Brestom toga dana, a ti si išla nasmejana, pokisla, ustreptala, blistava, pod krupnim kapima kiše.. Seti se, Barbara, sretoh te u ulici Sijam, smejala si se – i ja sam ti se osmehnuo, sećaš li se, Barbara? Nisam te poznavao, a nisi ni ti mene sećaš li se, seti se ipak toga dana i ne zaboravi ga. Jedan čovek što stajao je pod strehom zaklonjen, zovnuo te, Barbara i ti si potrčala njemu po kiši, pokisla, ustreptala, blistava i bacila mu se u zagrljaj. Sećaš se toga, Barbara, i ne ljuti se što ti kažem ti, jer kažem ti svakom koga volim, čak i kad ga ne poznajem. Sećaš li se, Barbara i ne zaboravi nikad – tu mudru i radosnu kišu na tvom srećnom licu tu kišu nad morem, po brodogradilištu nad lađom iz Cezana.. Oh, Barbara kakva je svinjarija taj rat, i šta je sa tobom sada pod kišom od gvožđa, od vatre, čelika, krvi. I onaj koji te je stezao u zagrljaju, zaljubljeno, strasno da li je mrtav, nestao ili još živ. Oh, Barbara još uvek kiša pada nad Brestom kao što je padala nekada. Ali nije to isto, jer sve je porušeno. To su samo posmrtne kapi užasa i očaja, to više nije ni pljusak gvožđa, čelika i krvi, već samo oblaci koji nestaju kao psi, kao psi što prominu vodenim strujama duž Bresta, da istrunu negde daleko, vrlo daleko od Bresta, od koga nije ostalo ništa.
70	sr	14	sr	Poljubi me	sr	To je bilo u jednom kvartu Grada Svetlosti gde nikada nema vazduha, gde samo tame ima, i zimi i leti večno traje zima. Stajala je na stepeništu, on kraj nje i ona kraj njega. Bila je noć. Sumporni smrad je zalivao stepenice jer su to poslepodne tamanili stenice, i ona mu kaže: "O kako je ovde mračno, tu nema vazduha, tu samo tame ima, zimi i leti večno traje zima, sunce našeg dragog Boga ne stiže u kuće naše, ono ima dosta posla dok obasja bogataše. O! Stisni me u zagrljaj i ljubi me, ljubi strasno, kasnije već biće kasno, a ovde se od svega crkava, il` se smrkneš il` se gušiš, ovde nema vazduha i prestaneš li da me ljubiš čini mi se da ću se udaviti. Ti imaš petnaest godina i ja imam petnaest, udvoje to je trideset, a u trideset nismo više deca, imamo dovoljno godina za rad, imamo dovoljno godina za poljupce. Kasnije već biće kasno, naš život to je sada ljubi me!
71	sr	15	sr	Milkina kuća na kraju	sr	Ja pođo snužden kraj dola, pak stado malo kod kola, al' u kolu Milka skakuće, iz oka joj ljubav šapuće. Ja stado Milku gledati, ona se stade prezati, a kad oko Milku dostigne, ona na me tajno namigne. Ja reko Milki dosta je, al' ona ne zna ni šta je, već sve lepše nogom zapliće, u ljubav me većma zameće. Kad pođe Milka iz kola, ja ne zna dalje od kola, Već ja poče Milku pratiti, Dok god mogo okom svatiti. Milkina kuća na kraju, Okolo kuće psi laju, A ja velim neka nek' laju, Oni moju Milku čuvaju. Milkina majka srdita, Milkina braća ljutita, A ja velim nek su ljutiti, Svak ne može Milku ljubiti. Milkino oko plavetno, Namigne na me pametno, Moje samo srce oseti, Da će mene Milka voleti.
